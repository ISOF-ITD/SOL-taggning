
  
    
      
        Svenst ortnamnslexikon
      
      
	Institutet för språk och folkminnen
	Uppsala
	
      
      
        Original research
      
    
  
  
    
      
    

    
   
         Svenskt ortnamnslexikon 
      
         
      

         
            
         
         
            
         
      
         
      

         
            
         
         
            
         
   

   
      Svenskt ortnamnslexikon 

         Utarbetat inom Institutet för språk och folkminnen och Institutionen för nordiska språk
            vid Uppsala universitet 

            Andra reviderade upplagan

               Redaktör: Mats Wahlberg
            
               
            

               
                  
               

            Institutet för språk och folkminnen Uppsala 2016
            
               
            

            
               
            

               AbstrAct

               
               Svenskt ortnamnslexikon. Andra reviderade upplagan. Utarbetat inom Institutet för
                  språk och folkminnen och Institutionen för nordiska språk vid Uppsala universitet.
                  Redaktör: Mats Wahlberg. (Swedish Place-Name Dictionary. Second Revised Edition.
                  Compiled within the Institute for Language and Folklore and the Department of
                  Scandinavian Languages at Uppsala University. Editor: Mats Wahlberg.) 434 pp.
                  Institutet för språk och folkminnen. Uppsala 2016. ISBN 978-91-86959-32-6. 

               Svenskt ortnamnslexikon (‘Swedish Place-Name Dictionary’), second revised edition,
                  is the result of a co-operation project between the Institute for Language and
                  Folklore, Uppsala, and the Department of Scandinavian Languages at Uppsala
                  University. The dictionary, which is intended for the general reader, contains
                  brief etymologies for ca 6,300 place-names in Sweden, written by scholars from the
                  two institutions. All names of provinces, counties, towns and parishes are
                  included together with a selection of names of villages, manors, farms, mountains,
                  rivers etc., including a fairly large selection of Saami, Meänkieli and Finnish
                  names from northern Sweden. Common place-name elements are dealt with in separate
                  articles. An introduction deals briefly with the study of place-names, place-name
                  structure, place-name categories and standardization of place-names. An updated
                  onomastic bibliography is included. 

               Keywords: onomastics, toponymy, etymology, place-names, Sweden, Swedish, Finnish,
                  Meänkieli, Saami. 
               

               
                  
               

               
               Omslagsbild: Utsikt från Högelund, Tisselskogs socken, Dalsland. Oljemålning av
                  Otto Hesselbom (1848–1913) omkring sekelskiftet 1900. Nedanför sluttningen syns
                  sjön Djup, berget Sörknatten, sjön Ånimmen och längst bort Vänern med Kinnekulle. 

               Publiceringstillstånd för kartor: © Lantmäteriet Gävle. Medgivande I 2009/0714. 

               Grafisk formgivning av första upplagan: Jerk-Olof Werkmäster © 2016 Institutet för
                  språk och folkminnen ISBN 978-91-86959-32-6 

               Elanders Sverige AB 2016 
               

               
                  
               

               
                  
               

                  Innehåll

                  
                  Förteckning över bilder 6 

                  Förord 7 

                  Författare och övriga medarbetare 8 

                  Inledning 9 

                  NAMNARTIKLAR 15 Förkortningar, ord- och teckenförklaringar 16 Förteckning över
                     översiktsartiklar 16 

                  Litteraturförteckning 405 

                  Register över namn som nämns i artiklarna 428 
                  

               
                  
               

               
                  
               

               Förteckning över bilder

               
                  
               

               
                  
               

               
               Bild 1. Karta över samiska språkområden i Sverige 13 

               Bild 2. Alfshög, Halland 19 

               Bild 3. Alsensjön, Jämtland 21 

               Bild 4. Karta från 1761 över Arby, Småland 25 

               Bild 5. Bjuröklubb, Västerbotten 35 

               Bild 6. Borgundaberget, Västergötland 45 

               Bild 7. S:t Botvid, målning i Arboga stadskyrka, Västmanland 47 

               Bild 8. Bron vid Brömsebro, Blekinge och Småland 52 

               Bild 9. Karta från 1753 över Bursiljeträsket, Västerbotten 54 

               Bild 10. Sluttningen vid Båraryd, Småland 56 

               Bild 11. Bårbyborg, Öland 57 

               Bild 12. Fru Charlotte Berg 60 

               Bild 13. Edet vid Dals-Ed, Dalsland 62 

               Bild 14. Karta över åsvägen förbi Edsberg, Närke 69 

               Bild 15. Faludden, Gotland 77 

               Bild 16. Faxholmen, Hälsingland 78 

               Bild 17. Faxälven, Ångermanland 79 

               Bild 18. Forshedastenen, Småland 80 

               Bild 19. Lilla Vetteberget i Fjällbacka, Bohuslän 81 

               Bild 20. Fjätfallet, Dalarna 82 

               Bild 21. Flatruet, Härjedalen 83 

               Bild 22. Flens gamla bytomt, Södermanland 84 

               Bild 23. Forsakar, Skåne 87 

               Bild 24. Jacob Graver 101 

               Bild 25. Grimstenen, Närke 103 

               Bild 26. Stenig mark vid Gryta, Uppland 104 

               Bild 27. Gullbergshögen, Östergötland 107 

               Bild 28. Hovs hallar, Skåne 116 

               Bild 29. Harsprånget, Lappland 123 

               Bild 30. Borgen bratta vid Hovenäset, Bohuslän 135 

               Bild 31. Hoverberget, Jämtland 136 

               Bild 32. Karta över medeltida hundares- och häradsindelning i Sverige och Danmark
                  139 

               Bild 33. Forsen vid Hällefors, Västmanland 145 

               Bild 34. Kraftstationen vid Härjevad, Västergötland 149 

               Bild 35. Gravhögarna vid Högom, Medelpad 151 

               Bild 36. Utbredningen av ortnamnen på -inge i Sverige och Danmark 157 

               Bild 37. Förkastningsbrant vid Järbo, Dalsland 163 

               Bild 38. Junebäcken i Jönköping, Småland 165 

               Bild 39. Stensö vid Kalmar, Småland 167 

               Bild 40. Kapelludden, Öland 168 

               Bild 41. Karsefors, Halland 171 

               Bild 42. Kekkonentoppen, Lappland 173 

               Bild 43. Karta över Kila socken, Västmanland 174 

               Bild 44. Kungens kurva, Södermanland 185 

               Bild 45. Sandbankar vid Leksand, Dalarna 197 

               Bild 46. Sluttningen vid Lena, Uppland 198 

               Bild 47. Luppioberget, Norrbotten 209 Bild 48. Forntida broanläggning vid Lärbro,
                  Gotland 213 Bild 49. Utbredningen av ortnamnen på -löv i Norden 216 Bild 50.
                  Malören, Norrbotten 219 Bild 51. Utbredningen av ortnamnen på -måla i 

               Sverige 229 Bild 52. Karta över den forntida viken vid Njurunda, 

               Medelpad 235 Bild 53. Karta över Noret vid Norsjö, Västerbotten 241 Bild 54.
                  Kyrkan i Nykyrka, Södermanland 243 Bild 55. Karta över Näsbyholm, Skåne 246 Bild
                  56. Fornlämning vid Odensbacken, Närke 249 Bild 57. Orbaden, Hälsingland 251 Bild
                  58. Hålväg i Timmele, Västergötland 259 Bild 59. Resele kyrka, Ångermanland 261
                  Bild 60. Rogsta kyrka, Hälsingland 264 Bild 61. Vattenfallet i Ronneby, Blekinge
                  265 Bild 62. Rökstenen, Östergötland 273 Bild 63. Höjd vid kyrkan i
                  Skinnskatteberg, Västman

               land 287 Bild 64. Karta över häradsindelningen i Skåne 290 Bild 65. Skånela kyrka,
                  Uppland 291 Bild 66. Smöghålet vid Smögen, Bohuslän 295 Bild 67. Stavgard i
                  Hörsne, Gotland 301 Bild 68. Städjan, Dalarna 312 Bild 69. Utbredningen av
                  ortnamnen på -säter i 

               Sverige 320 Bild 70. Karta över häradsindelningen i Söderman

               land 323 Bild 71. Basseuksa, Lappland 327 Bild 72. Gullöfallet i Trollhättan,
                  Västergötland 339 Bild 73. Karta från slutet av 1600-talet över Ut- och 

               Inlängan, Blekinge 351 Bild 74. Viby Skurusten, Östergötland 361 Bild 75.
                  Översvämning av Voxnan, Runemo, Hälsing

               land 368 Bild 76. Borgviksälven, Värmland 373 Bild 77. Karta över
                  häradsindelningen i Västergöt

               land 375 Bild 78. Gravfältet vid Vätteryd, Skåne 380 Bild 79. Älvdalen vid
                  Vingäng, Värmland 389 Bild 80. Karta över Älvros, Härjedalen 391 Bild 81. Ölman,
                  Värmland 395 Bild 82. Karta över häradsindelningen i Östergöt

                  land 399 

               Pärmens insida 

               Karta över Sveriges landskap 
               

                  

                     
                  
               

                  
               
               

                  
               

               Ur förord till första upplagan

               
                  
               

               
               Syftet med Svenskt ortnamnslexikon (SOL) är att presentera kortfattade,
                  populärvetenskapligt hållna förklaringar till de mest kända ortnamnen i Sverige.
                  Lexikonet är tänkt som en uppslagsbok för hemmabruk, för skolan och för användning
                  på resor runt om i landet. 

               SOL är resultatet av ett samarbetsprojekt mellan Språk- och folkminnesinstitutet
                  (SOFI) och Institutionen för nordiska språk vid Uppsala universitet, varvid SOFI
                  genom Namnavdelningen i Uppsala haft det administrativa ansvaret. Arbetet har
                  letts av en redaktionskommitté bestående av professor emeritus Thorsten Andersson,
                  forskningschef Eva Brylla, professor emeritus Lennart Elmevik, professor Svante
                  Strandberg, professor Jan P. Strid (i ett inledande skede) och förste
                  forskningsarkivarie Mats Wahlberg, som också fungerat som redaktör. Bildurvalet
                  har gjorts av förste forskningsarkivarie Per Vikstrand. All text har granskats av
                  redaktionskommittén, de finska och samiska namnartiklarna dessutom av professor
                  Lars-Gunnar Larsson, Uppsala, och professor Håkan Rydving, Bergen, samt namnen
                  från Skåne och Blekinge av arkivchef Göran Hallberg, Lund, och namnen från
                  Jönköpings och Kronobergs län i Småland av antikvarie Jan Agertz, Jönköping. De
                  återgivna runbeläggen har granskats av professor Lena Peterson. 

               Uppsala i januari 2003 

                  Mats Wahlberg 
               

               
               Förord till andra reviderade upplagan

               Arbetet med den andra upplagan har letts av en redaktionskommitté bestående av
                  professor Staffan Nyström, forskningsarkivarie Elin Pihl (redaktionssekreterare)
                  och f.d. forskningschef Mats Wahlberg (redaktör). Liksom den första upplagan är
                  också den andra upplagan resultatet av ett samarbetsprojekt mellan Institutet för
                  språk och folkminnen och Institutionen för nordiska språk vid Uppsala universitet,
                  varvid Institutet genom Namnarkivet i Uppsala haft det administrativa ansvaret.
                  Första upplagans författare (se förteckning på s. 8) samt forskningsarkivarie
                  Björn Lundqvist, forskningsarkivarie Maria Löfdahl och forskningsarkivarie
                  Kristina Neumüller har reviderat inledning och ett stort antal artiklar enligt
                  senaste forskningsrön. Den avslutande litteraturförteckningen har kompletterats
                  med nytillkommen litteratur. Ett 60-tal nya artiklar har tillkommit och några har
                  uteslutits. All nytillkommen och reviderad text har granskats av
                  redaktionskommittén, och, till vissa delar, av professor emeritus Thorsten
                  Andersson och professor emeritus Lennart Elmevik. 

               Redaktionen tar tacksamt emot synpunkter och kompletterande uppgifter på denna
                  adress: registrator@sprakochfolkminnen.se. 

                  Uppsala i maj 2016 

               Mats Wahlberg (redaktör) 

               Annette Torensjö (chef för Namnarkivet i Uppsala) 
               

                  
                     
                  

               
                  
               

               
                  
               

                  
                  redaktionskommitté, författare och övriga medarbetare

                  Redaktionskommitté 

                  Staffan Nyström, professor, Institutionen för nordiska språk, Uppsala
                     universitet Elin Pihl, forskningsarkivarie, Institutet för språk och folkminnen
                     (redaktionssekreterare) Mats Wahlberg, f.d. forskningschef, Institutet för
                     språk och folkminnen (redaktör) 

                  Huvudförfattare 

                  Thorsten Andersson, professor emeritus, Institutionen för nordiska språk,
                     Uppsala universitet 

                  †Eva Brylla, f.d. forskningschef, Institutet för språk och folkminnen Lennart
                     Hagåsen, f.d. forskningsarkivarie, Institutet för språk och folkminnen Svante
                     Strandberg, professor emeritus, Institutionen för nordiska språk, Uppsala
                     universitet Ulla Swedell, f.d. forskningsarkivarie, Institutet för språk och
                     folkminnen Mats Wahlberg, f.d. forskningschef, Institutet för språk och
                     folkminnen Per Vikstrand, förste forskningsarkivarie, Institutet för språk och
                     folkminnen 

                  Övriga författare 

                  Lennart Elmevik, professor emeritus, Institutionen för nordiska språk, Uppsala
                     universitet Staffan Fridell, professor, Institutionen för nordiska språk,
                     Uppsala universitet Leif Nilsson, f.d. namnvårdskonsulent, Institutet för språk
                     och folkminnen 

                  Övriga medarbetare 

                  Förste forskningsarkivarie Katharina Leibring, forskningsarkivarie Björn
                     Lundqvist, forskningsarkivarie Maria Löfdahl, forskningsarkivarie Kristina
                     Neumüller och forskningsarkivarie Ann-Charlotte Sjaggo, samtliga Institutet för
                     språk och folkminnen 
                  

                  
                     
                  

                  
                     
                  

                  
                     
                  

                  
                     
                  

                  
                  Inledning

                     
                     1. Lexikonets innehåll

                  Svenskt ortnamnslexikon (SOL) upptar drygt 6 300 ortnamn från hela Sverige,
                     inklusive ett urval finska, meänkieliska och samiska namn. Samtliga namn på
                     landsdelar, landskap, län, socknar, städer och kommuner är medtagna liksom
                     namnen på de flesta tätorter. Namn på härad, dvs. distrikt i en gammal
                     indelning kännetecknande för Götaland och Svealand (utom Dalarna), är medtagna,
                     däremot inte de för Dalarna och Norrland utmärkande tingslags-namnen (t.ex.
                     Mora och Orsa tingslag och Västerbottens södra domsagas tingslag). Unga
                     häradsnamn från Bergslagen (t.ex. Lindes och Ramsbergs härad) utelämnas
                     normalt. Namn på enskilda byar och gårdar är i allmänhet inte medtagna. Av
                     landets många naturnamn upptas ett urval namn på de största och mest kända
                     sjöarna, åarna, fjällen etc. Vissa kända namn i våra största städer behandlas
                     men inte namn på gator, torg eller kvarter. Principen har varit att i första
                     hand ta med sådana namn som kan bedömas vara allmänt kända eller intressanta av
                     andra skäl, främst språkliga. En gallring har också företagits bland namn
                     vilkas betydelse kan anses genomskinlig och bland dem för vilka ingen säker
                     tolkning kan ges. Vid urvalet av namn har redaktionen haft den intresserade
                     allmänhetens behov för ögonen, men det är självklart att ett namnurval av detta
                     slag innebär att många namn, som en enskild läsare kan tänkas vara intresserad
                     av, inte finns medtagna. 

                  Förutom artiklar över enskilda ortnamn förekommer översiktliga artiklar om
                     vissa ortnamnsefterleder, t.ex. måla, sta(d) och tuna. För allmänna
                     upplysningar om ortnamnens innehåll och struktur hänvisas till kap. 3, för
                     finska, meänkieliska och samiska ortnamn till kap. 4 och för en beskrivning av
                     ortnamnsvårdens uppgifter till kap. 5. 

                  Vissa namn som omnämns i de enskilda artiklarna (främst äldre, nu ej levande
                     namn och namnformer samt finska, meänkieliska och samiska parallellformer)
                     förtecknas i ett särskilt alfabetiskt register sist i lexikonet. 

                  Materialet till SOL har hämtats från ortnamnssamlingarna i Institutet för språk
                     och folkminnen, dit den intresserade hänvisas för kompletterande upplysningar.
                     En förteckning över ortnamnslitteratur finns i slutet av lexikonet. 
                  

                     
                     2. Artiklarnas uppbyggnad och innehåll

                  Artiklarna är uppbyggda efter ett enhetligt mönster, enligt följande exempel: 

                  Gedsholma gods, Ekeby sn, Luggude hd, Skåne.b (aff) Geetzholm 1443.c – Godsets
                     namn innehåller i förleden släktnamnet Get; 1443 omnämns Erik Get från
                     Gedsholm. Efterleden ➝d holm ’holme’ syftar på att den ursprungliga byggnaden
                     omgavs av vattenfyllda vallgravar.e 

                     a Uppslagsform 

                     Som uppslagsform används gällande officiell form i fastighetsregistret och
                        Lantmäteriets grundläggande geodata (sökbara i Lantmäteriets karttjänst
                        Kartsök och ortnamn), jfr kap. 5. Namnen förtecknas i strikt alfabetisk
                        ordning (gäller även namn av typen Gamla Uppsala och Östra Ämtervik). 

                     b Lokalisering 

                     Orterna lokaliseras i allmänhet med angivande av socken, härad/skeppslag och
                        landskap. (En landskapskarta finns på pärmens insida.) Härvid gäller
                        förhållandena 31.12.1951, dvs. före de första stora
                        kommunsammanslagningarna. Denna indelning av landet är visserligen ej längre
                        gällande men har genom lång hävd satt sin prägel på den allmänna
                        uppfattningen och är också allmänt brukad inom historisk forskning. De gamla
                        socken- och häradsnamnen utgör en viktig del av vår ortnamnsskatt. 

                     c Äldre namnbelägg 

                     Omedelbart efter lokaliseringsangivelsen anges i normalfallet det äldsta
                        kända skriftliga belägget. Om detta av något skäl är mindre lämpligt att
                        ange (t.ex. om det rör sig om en alltför sen avskrift eller en förvanskad
                        namnform) anges enbart årtal för det första omnämnandet, ett senare belägg
                        eller en normaliserad fornspråklig form. För yngre namn anges äldre belägg
                        endast i undantagsfall. 

                     Frekventa latinska ord, som ingår i äldre belägg, finns förklarade i
                        Förkortningar, ord- och teckenförklaringar. 

                     Konstruerade ord och namnformer föregås av *. 

                     d Hänvisningspil 

                     Pil (➝) används för hänvisning till namnartikel. 

                     e Namntolkningar 

                     De anförda tolkningarna bygger till största delen på redan vunna
                        forskningsresultat. Ett icke ringa antal namn, särskilt meänkieliska och
                        samiska, är dock nytolkade eller för första gången behandlade i
                        litteraturen. Om flera tolkningsförslag har framförts för ett ortnamn, har
                        det varit redaktionens strävan att ta ställning för ett eller ett par av
                        dessa. Hänvisningar till litteratur görs endast i översiktsartiklar. 
                     

                     
                     3. Vad är ett ortnamn?

                     Med begreppet ortnamn avses namn på alla slags geografiska lokaliteter samt
                        på olika slags administrativa indelningar och andra områden (jfr nedan
                        avsnitt 3.2). I detta kapitel behandlas kortfattat en del övergripande
                        frågor rörande främst svenskspråkiga ortnamn; för en mer ingående
                        framställning hänvisas till Bengt Pamp, Ortnamnen i Sverige (5 uppl., 1988),
                        Jan Paul Strid, Kulturlandskapets språkliga dimension. Ortnamnen (2 uppl.
                        1999) och Harry Ståhl, Ortnamn och ortnamnsforskning (2 uppl., 1976). Någon
                        motsvarande översikt över finska, meänkieliska och samiska namn i Sverige
                        finns inte, varför dessa behandlas något mer utförligt i kap. 4. 
                     
                     

                     
                        
                     

                  
                     
                  

                  
                     
                  

                  
                     
                  

                     
                     3.1. Ortnamnens ålder

                     Ortnamn i någon form har säkerligen funnits lika länge som mänskligt språk.
                        Liksom språket har utvecklats, har också ortnamnen förändrats, nya namn har
                        tillkommit och andra har försvunnit. Emellertid visar ortnamnsskicket till
                        stora delar en förvånansvärd stabilitet. Namn på t.ex. stora sjöar och öar
                        som Vättern och Tjörn har varit kända och brukade av många människor och har
                        därför överlevt från generation till generation. Sådana ortnamn kan i vissa
                        fall säkerligen gå tillbaka till bronsåldern, dvs. till en tid långt före
                        Kristi födelse. Namn som ursprungligen har betecknat bebyggelser kan också
                        ha en imponerande ålder, men man räknar inte med att de äldsta av dem kan
                        ledas tillbaka till särskilt långt före Kristi födelse. Största delen av vår
                        ortnamnsskatt har emellertid blygsammare ålder, framför allt namn på små
                        naturlokaler och mindre bebyggelser. Exakt när ett ortnamn har tillkommit är
                        givetvis i de allra flesta fall omöjligt att ange. Ofta, kanske oftast, har
                        namnen funnits till långt innan de äldst är belagda i skrift. 

                     I samband med att kristendomen vann inträde i Sverige kom också en rad nya
                        kristna personnamn i bruk, t.ex. Anders, Johan, Lars, Per, Birgitta (Britta)
                        och Kristina (Kerstin). Om ett sådant personnamn ingår som förled i ett
                        ortnamn, kan detta följaktligen ha tillkommit först sedan Sverige kristnats.
                        Eftersom namnen på ursprungligt löv alla har tillkommit under förkristen
                        tid, kan förleden i sockennamnet Anderslöv alltså inte vara mansnamnet
                        Anders; i stället ingår här det forndanska mansnamnet Arnthor (Andor). Att
                        ett inhemskt, förkristet personnamn ingår i ett ortnamn betyder å andra
                        sidan inte att ortnamnet måste stamma från förkristen tid, eftersom många av
                        de gamla personnamnen länge levt kvar. 

                     I samband med åldersbestämning av ortnamn och bebyggelse anförs i
                        namnartiklarna ofta följande arkeologiska eller språkliga tidsperioder: 

                     Arkeologiska tidsperioder 

                     bronsålder 1800–500 f.Kr. 

                     äldre järnålder: 

                     förromersk järnålder 500 f.Kr.–Kr.f. 

                     romersk järnålder Kr.f.–400 

                     yngre järnålder: 

                     folkvandringstid 400–550 

                     vendeltid 550–800 

                     vikingatid 800–1050 

                     medeltid 1050–ca 1520 

                     Språkliga tidsperioder 

                     urgermanska 500 f.Kr.–200 e.Kr. 

                     urnordiska 200–800 

                     fornsvenska 800–medeltidens slut 

                     (runsvenska 800–1100) 

                     forndanska 800–medeltidens slut 

                     fornvästnordiska 800–medeltidens slut 

                     Fornspråkliga namnformer och ord anförs normalt i fornsvensk form, sådana
                        från Skåne, Blekinge och Halland dock i forndansk form och sådana från
                        Bohuslän och Härjedalen i fornvästnordisk (dvs. fornnorsk/fornisländsk)
                        form. Fornvästnordiska ord anförs också ofta, om motsvarande forndanska och
                        fornsvenska ord inte finns belagda. Normaliserade fornspråkliga former
                        återges med gängse ortografi, t.ex. fornsvenskt och forndanskt th
                        motsvarande fornvästnordiskt þ (uttalat som th i engelskans thing),
                        fornsvenskt dh respektive forndanskt th motsvarande fornvästnordiskt ð
                        (uttalat som th i engelskans this). Äldre namnformer anförs genomgående med
                        stor begynnelsebokstav (utom i runbelägg); hithörande prepositioner medtas
                        inom parentes (gäller dock ej belägg efter 1526). Om ett anfört belägg är en
                        avskrift (avskr.), anges detta. 

                     
                     3.2. Ortnamnskategorier

                     Ortnamnen kan indelas i fyra kategorier. Till kategorin bebyggelsenamn
                        räknas namn på städer, tätorter, samhällen, byar, gods, gårdar, torp, hus
                        samt namn på administrativa indelningar och andra områden (landskap, län,
                        kommuner, härad, socknar, bygder). Till kategorin naturnamn hör namn på
                        sjöar, vattendrag, öar, skogar, berg, stenar m.m. Med ägonamn menas namn på
                        åkrar, ängar och liknande, dvs. olika typer av jordbruksmark. Bland
                        ortnamnen finns också en mindre kategori, som avser namn på av människan
                        skapade anläggningar, andra än bebyggelser, t.ex. kvarnar, dammar, vägar,
                        broar och grindar. Det bör observeras att många av dagens bebyggelsenamn är
                        ursprungliga natur- eller ägonamn, t.ex. stadsnamnet Sandviken och
                        tätortsnamnet Storvreta. 

                     Merparten av de namn som finns upptagna i SOL tillhör kategorin
                        bebyggelsenamn. Av den stora mängden naturnamn upptas bara ett mindre antal,
                        och de medtagna ägo- och anläggningsnamnen är mycket få (jfr kap. 1). 
                     

                     
                     3.3. Ortnamnens struktur

                     Ett ortnamn kan vara osammansatt, dvs. bestå av ett enda ord, t.ex. Berg,
                        eller vara sammansatt av en förled och en efterled, t.ex. Storsjön. Det
                        finns också en tredje grupp, 

                     s.k. avledningar, där ändelser av olika slag har fogats till ett grundord;
                        hit hör t.ex. den forntida ortnamnstypen på -inge. 

                     3.3.1. Plurala namn – Att ett ortnamn som syftar på en lokal som består av
                        flera olika delar kan ha flertalsform, plural form, är inte förvånande,
                        t.ex. Dellensjöarna och Kilsbergen. Det finns emellertid en rad ortnamn som
                        har plural form, trots att de av allt att döma åsyftar en enda företeelse.
                        Hit hör framför allt många förhistoriska bebyggelsenamn på -a, t.ex. Dala
                        och Haga, där -a motsvarar vår moderna pluraländelse -ar. Denna för
                        ortnamnen karakteristiska pluraländelse -a finns även i ortnamn bildade till
                        ord som i språket i övrigt inte har pluraländelsen -ar, i t.ex. Berga och
                        Husa. Inte sällan förekommer bland de gamla plurala ortnamnen också former
                        på -um och -om, som är stelnade former i dativ pluralis. I fornsvenskan
                        böjdes också ortnamnen i olika kasus – dativ förekom bl.a. 
                     

                        
                           
                        

                     
                        
                     

                     
                        
                     

                     
                        
                     

                     
                     efter prepositionen i, som ju ofta sätts före ett ortnamn. 

                     Anledningen till att så många ortnamn har plural form, trots att de syftar
                        på en enda företeelse, är mycket omdiskuterad. Någon samstämmig uppfattning
                        om bakgrunden till denna företeelse råder inte. 

                     3.3.2. Inbyggarbeteckningar – I många ortnamn ingår s.k.
                        inbyggarbeteckningar. Med detta avses beteckningar för personer som bor i
                        ett område eller på en ort eller gård, t.ex. skåning till Skåne och
                        Uppsalabo till Uppsala, men också t.ex. slättbo, avseende person som bor på
                        slätten. Till de vanligaste inbyggarbeteckningarna hör de som är bildade med
                        ändelsen -ing (se -inge) men även andra bildningstyper förekommer (se t.ex.
                        Harbo, Slättbo härad, Kuddby, Sollentuna härad, Akalla och Åbyggeby). 

                        3.4. Namntolkning

                     För att ett ortnamn med någorlunda säkerhet ska kunna anses tolkat, bör ett
                        antal metodkrav ha uppfyllts. 

                     Man har i Sverige att utgå från nordiskt språkmaterial (eller, för mycket
                        gamla namn, de nordiska språkens föregångare, dvs. urgermanskan och
                        indoeuropeiskan). Från denna huvudregel ska undantas uppkallelsenamn av
                        icke-nordiskt ursprung (se t.ex. Frescati), finska, meänkieliska och samiska
                        ortnamn i norra Sverige samt finska ortnamn i de delar av mellersta Sverige
                        där finsktalande befolkning bosatte sig under 1500- och 1600-talen (se kap.
                        4). 

                     Tolkningen bör stå i samklang med namnets äldre skriftformer. Eftersom många
                        av våra bebyggelsenamn stammar från förhistorisk tid (jfr avsnitt 3.1), är
                        det lätt att förstå att dagens namnformer mycket ofta inte överensstämmer
                        med ursprungsformerna (se t.ex. Hönsgärde). 

                     Tolkningen bör stämma med namnets dialektuttal, som ofta kan bevara en
                        ursprungligare form av namnet än den nutida skriftformen (se t.ex.
                        Hedesunda). 

                     Tolkningen ska stämma sakligt. För de många ortnamn som förefaller syfta på
                        någon företeelse i terrängen, ett berg, en vik, en å etc., är det viktigt
                        att kontrollera om en sådan tolkning stämmer överens med förhållandena på
                        platsen. Här bör man hålla i minnet att bebyggelser kan ha skiftat läge och
                        att många bebyggelsenamn ursprungligen har betecknat en natur- eller
                        ägolokal. I vissa fall kan det i dag vara svårt att avgöra hur terrängen
                        sett ut när namnet kom till för kanske två tusen år sedan – man måste ta
                        hänsyn till landhöjning, utdikning, uppodling m.m. Om ett ortnamn anses ha
                        en växt- eller djurbetecknande förled, måste man göra troligt att växten
                        eller djuret i fråga funnits eller kan ha funnits på platsen vid tiden för
                        namnets tillkomst. 
                     
                     

                     
                     4. Finska, meänkieliska och samiska ortnamn

                        4.1. Finska

                     
                     Finsktalande befolkning har åtminstone sedan medeltiden funnits på nuvarande
                        svenskt territorium. Gammal finsk bosättning finns framför allt i
                        Tornedalen, men även på andra håll i Norrland finns spår av tidig sådan.
                        Finskspråkig befolkning har också tidigt funnits längre söderut, särskilt i
                        Mälarlandskapen. Under en senare kolonisationsperiod ca 1570–1650 slog sig
                        finsktalande ned i glest bebyggda skogstrakter i framför allt mellersta
                        Sverige. Vid 1600-talets slut fanns sammanhängande finnbygder framför allt i
                        Tiveden, Värmland, Bergslagen, västra Gästrikland och västra och norra
                        Hälsingland med angränsande trakter i Dalarna (Orsa finnmark) och Medelpad.
                        Men också så långt norrut som i Ångermanland och sydvästra Lappland fanns
                        mindre finnmarker. Det finska språket levde längst kvar i nordvästra
                        Värmland, där det ännu under 1900-talets förra hälft fanns finsktalande
                        personer, medan det i de övriga mellansvenska finnbygderna dog ut under
                        1700- och 1800-talen. 

                        Finska ortnamn uppstod på nykoloniserade områden, i anslutning till den
                           svenska odlingsbygden eller i samiskt resursområde. De finska namnen i de
                           mellansvenska finn-markerna betecknar oftast mindre naturlokaler och
                           ägor, såsom höjder, myrar, svedjemarker, tjärnar och bäckar. I
                           nordligaste Sverige bär också många bebyggelser och större naturlokaler
                           finska namn. Endast en liten del av de gamla ägonamnen har överlevt, de
                           flesta har försvunnit i översättningar eller fallit ur bruk i takt med
                           ändringar i näringsmönstret. Eftersom lexikonet huvudsakligen innehåller
                           allmänt kända namn, behandlas endast ett fåtal namn av finskt ursprung i
                           mellersta Sveriges finnmarker (se t.ex. Noppikoski och Rimäck). 

                        Kolonisatörernas dialektala bakgrund speglas i ortnamnen, som innehåller
                           många från standardfinskan avvikande ord och språkdrag. De finskspråkiga
                           nybyggarna i mellersta Sverige kom huvudsakligen från det savolaxiska
                           språkområdet och talade östfinsk dialekt. Den i Norrbotten talade
                           nordfinska varieteten meänkieli (’vårt språk’), sedan år 2000 officiellt
                           minoritetsspråk i Sverige, uppvisar däremot en blandning av västfinska
                           och östfinska dialektdrag med många samiska naturbetecknande lånord och
                           kännetecknas dessutom av stark påverkan från svenskan. 

                        4.1.1. Om stavningen av finska och meänkieliska namn – Stavningen i de
                           finsk-ugriska språken finska och meänkieli, liksom samiska, skiljer sig
                           från svenskan på några väsentliga punkter. Bland annat uttrycks stavelse-
                           och ljudlängd annorlunda i skrift, och bokstäverna o och u har ett annat
                           ljudvärde. Följaktligen har ortnamnen ofta skrivits och översatts fel med
                           ändrat betydelseinnehåll som följd. Problemet med de felåtergivna namnen
                           uppmärksammades i slutet av 1800-talet, då en revidering av namnformerna
                           på officiella kartor inleddes och detta arbete pågår fortfarande. 

                        Stavningen av finska ortnamn i mellersta Sverige följde på äldre kartor
                           skilda principer i de olika finnmarkerna, ibland användes lokala former,
                           ibland normaliseringar till riksfinska. Eftersom finska inte längre är
                           levande i dessa områden och de ursprungligen finska ortnamnen länge
                           använts av svensktalande befolkning, tillhör de i olika grad förändrade
                           namnen numera det svenska ortnamnsförrådet. De stavas därför enligt
                           svenskans regler med det lokala uttalet som grund. Bokstäverna o och u
                           har sålunda svenskt ljudvärde. 
                        
                        

                        
                           
                        
                     

                        
                     

                     

                        
                     
                     

                        
                     

                     
                     Stavningen av ortnamn på meänkieli är anpassad till detta språks regler,
                        vilket t.ex. innebär att långa vokaler dubbeltecknas såsom i
                        standardfinskan. Bland bebyggelsenamn förekommer parallella namnformer på
                        meänkieli och svenska, varav många återgår på äldre finska namnformer. I
                        svenskspråkiga områden i norra Sverige har däremot meänkieliska ortnamn
                        vanligen anpassats till svenskt uttal och svensk stavning. 

                     I språkkontaktsområden är namnlån en vanlig företeelse, varvid namn
                        översätts eller helt eller delvis anpassas till det låntagande språket,
                        ibland med tillägg av en förklarande efterled. Namn med en meänkielisk
                        namnled och en samisk eller svensk led är inte ovanliga. 

                     
                     4.2. Samiska 

                     En stor del av Sveriges fjäll- och skogstrakter tillhör det traditionella
                        samiska språkområdet. Inom området finns stora dialektala skillnader i
                        uttal, böjning och ordförråd, vilket försvårar eller omöjliggör inbördes
                        förståelse. De i Sverige talade samiska varieteterna tillhör den sydsamiska
                        och den centralsamiska språkgruppen, varav den senare indelas i nordsamiska,
                        lulesamiska och pitesamiska. Umesamiskan, som i dag talas av endast ett
                        fåtal personer, förs vanligen till sydsamiskan. För utbredningen av de
                        samiska språkområdena se bild 1. 

                     De samiska ortnamnen återspeglar samernas traditionella levnadssätt.
                        Namngivna lokaler är framför allt platser som är viktiga för orientering,
                        förflyttning och näring. Den vanligaste namntypen är sammansatta namn, t.ex.
                        Árjepluovve, det pitesamiska namnet på Arjeplog. Vid sidan av de
                        ursprungligen osammansatta namnen, t.ex. Aktse, finns i dag många förkortade
                        namn, som från början varit sammansatta, t.ex. Riebnes, utvecklat ur
                        Riebnesjávrre. Särskilt efterleden i ursprungligen sammansatta sjönamn har
                        ofta kraftigt slipats ner. En vanlig kategori utgör också de s.k.
                        avledningarna, där en ändelse har fogats till ett grundord, t.ex. Bieljehke
                        (Bealjege) ’den öronförsedda’, en bildning med ändelsen -(e)hke till
                        sydsamiskans bieljie ’öra’, som är det sydsamiska namnet på det jämtländska
                        fjällmassivet Sylarna. 

                     Tolkning av samiska ortnamn är ofta besvärlig på grund av märkliga äldre
                        skrivformer eller bristfällig dokumentation. Namnlån på samiskt område är
                        vanliga och låneriktningen inte alltid självklar. Det gäller särskilt lån
                        mellan finska och samiska, språk som uppvisar många likheter. Det kan också
                        vara problematiskt att särskilja namnlån och namn bildade till lånord, varav
                        många är från urnordisk tid. De äldsta samiska ortnamnen kan på språkliga
                        grunder dateras till mitten av första årtusendet e.Kr. 

                     I några av artiklarna används begreppet sameby. Det avser renskötselområden
                        och samfälligheter för samer och ersatte 1971 en äldre term, lappby.
                        Sameviste åsyftar en boplats, som av renskötande samer utnyttjas vid en viss
                        tid av året. 

                     4.2.1. Om stavningen av samiska namn – På grund av den stora språkliga
                        variationen inom det samiska språkområdet finns det flera samiska
                        skriftspråk. I Sverige används olika skriftspråk för nordsamiskan,
                        lulesamiskan, umesamiskan och sydsamiskan, medan pitesamiskan skrivs med
                        lulesamisk ortografi. De flera gånger reviderade ortografierna har skiftande
                        ålder. Äldst är det sydlapska bokspråket från 1700-talets mitt, en språkform
                        som bygger på umesamiskan. Skrifter på samiska utkom dock redan på
                        1600-talet, men språket i dem är inte renodlad samiska. 

                     Den genom tiderna vacklande samiska skriftnormen och skrivarnas många gånger
                        bristande kunskaper i samiska har bidragit till ett stort antal felaktiga
                        och mångtydiga namn på officiella kartor; bl.a. har samiska och finska/
                        meänkieliska namn blandats ihop. Detta har föranlett en sekellång debatt om
                        stavningen av samiska namn (jfr avsnitt 4.1.1). 

                     Den samiska som användes på äldre kartor var en blandform av sydsamiska och
                        lulesamiska. På 1960-talet infördes en modifierad lulesamisk ortografi på
                        svenska kartor, en 

                     s.k. kartortografi, som inte innehöll några för svenskan främmande tecken.
                        Kartortografin innebar att alla samiska ortnamn över hela det samiska
                        språkområdet skrevs enligt samma teckensystem. 

                     I en FN-resolution från 1972 rekommenderas att länder, vilkas
                        minoritetsspråkstalare finns i olika länder, antar en gemensam ortografi för
                        minoritetsspråket oavsett statsgränser och använder den vid
                        standardiseringen av ortnamn. Som en följd därav utkom 1984 de första
                        kartorna över nordsamiskt område med den nya gemensamma av samerna
                        fastställda nordsamiska ortografin. Under 1990-talet påbörjades arbetet med
                        att införa lulesamiska, umesamiska och sydsamiska namnformer på officiella
                        svenska kartor. De reviderade samiska namnen innehåller specialtecken som
                        inte finns i svenskan (se Förkortningar, ord- och teckenförklaringar). I
                        sydsamiskan används dock, förutom ï (bakre i), endast sådana tecken som
                        också finns i svenskan (och norskan), däremot dubbelskrivs långa vokaler i
                        betonad stavelse, t.ex. aa för det långa a-ljudet. Vid standardisering har
                        hänsyn tagits till det lokala uttalet, varvid stavning av samiska ortnamn
                        kan avvika från skriftspråkets normer. 

                     4.2.2. Urval och uppslagsform – Samiska namn redovisas i namnartiklarna
                        huvudsakligen om orten har samisktalande befolkning åtminstone en del av
                        året, men artiklarna innehåller vanligen inte namnformer som endast
                        avspeglar ett samiskt uttal av ett svenskt namn. Trots att samiska ortnamn
                        är spridda över en stor del av Sverige, har endast ett litet urval kunnat
                        beredas plats i lexikonet. Förutom namn på tätorter och större naturlokaler
                        har kända namn längs vandringsleder för turister, såsom Kungsleden, tagits
                        med. 
                     
                     

                        
                           
                        

                     
                        
                     

                     
                        
                     

                        
                        Bild 1. Samiska språkområden i Sverige. Nordsamiska talas norr om
                           Gällivare tätort, lulesamiska i den södra delen av Gällivare kommun samt
                           Jokkmokks kommun, pitesamiska i Arjeplogs kommun. Det umesamiska området
                           avgränsas i norr av Laisälven och Piteälven, i söder av Umeälven. Det
                           stora sydsamiska området sträcker sig från Umeälven ner till Idre i norra
                           Dalarna. 

                     Ambitionen är att ha samma namnformer i lexikonet som i fastighetsregistret
                        och Lantmäteriets grundläggande geodata (sökbara i Lantmäteriets karttjänst
                        Kartsök och ortnamn), men eftersom stavningen av samiska ortnamn fortfarande
                        är något vacklande, kan enstaka avvikelser förekomma. I språkliga
                        gränsområden anges namnen ibland med användande av båda ortografierna. I
                        områden där samiskan inte längre är ett levande språk skrivs namnen enligt
                        den språkform som har historisk hemmahörighet på orten i fråga. Om platsen
                        har ett etablerat svenskt namn eller detta är välkänt i en äldre samisk
                        stavningsform, används denna namnform som uppslagsord. 

                     
                     5. Ortnamnsvård

                  Ortnamnsvård är en form av tillämpad namnforskning, vars syfte formulerats i
                     termerna »ett ändamålsenligt och vårdat ortnamnsskick». Det innebär att
                     namnskicket bör vara funktionellt och enhetligt, och att man ska ta hänsyn till
                     gällande språkriktighetsregler och samtidigt beakta ortnamnens roll i
                     kulturmiljön. 

                  I kulturmiljölagens första kapitel finns en hänsynsparagraf om ortnamn. Den har
                     rubriken God ortnamnssed och lyder i sin helhet: 
                  
                  

                  
                     
                  

                     
                     4 § Vid statlig och kommunal verksamhet skall god 

                     ortnamnssed iakttas. Detta innebär att 

                     
                              hävdvunna ortnamn inte ändras utan starka skäl,

                           ortnamn i övrigt stavas enligt vedertagna regler för
                              språkriktighet, om inte hävdvunna stavningsformer talar för annat,

                           påverkan på hävdvunna namn beaktas vid nybildning av ortnamn, och

                           namn på svenska, samiska, finska och meänkieli så långt möjligt
                              används samtidigt på kartor samt vid skyltning och övrig utmärkning i
                              flerspråkiga områden. Namn som godkänts av Lantmäteriet ska i statlig
                              och kommunal verksamhet användas i sin godkända form.
                     

                     Institutet för språk och folkminnen och Lantmäteriet har ett stort ansvar
                        inom ortnamnsvården. Till Lantmäteriets uppgifter som nationell
                        ortnamnsmyndighet hör att fastställa stavningen för merparten av ortnamnen i
                        grundläggande geodata. Detta gäller bl.a. alla namn som finns i fastighetsregistret,
                        dvs. de flesta namnen på våra gårdar och byar, men också natur- och ägonamn i
                        Lantmäteri ets grundläggande geodata. Alla dessa namn är sökbara i
                        Lantmäteriets karttjänst Kartsök och ortnamn. I samtliga fall har namnen först
                        granskats av Institutet för språk och folkminnen. Över huvud taget har
                        ortnamnsvården i Sveri ge i hög grad varit knuten till dessa myndigheter och
                        deras föregångare, som i början av 1900-talet inledde ett alltjämt pågående
                        samarbete. Ursprungligen handlade det om att ge ut generalstabs- kartan med
                        konsekvens i fråga om namnredovisningen. Före 1902 saknades regler för hur
                        ortnamnen skulle stavas. Den detta år inrättade Ortnamnskommittén fick inleda
                        sin verksamhet inom det som då kallades namnreglering med att utarbeta
                        riktlinjer beträffande ortnamnens stavning och form. Först 1927 kom
                        föreskrifter som ledde till en bestående norm. Ortnamnens stavning i officiella
                        handlingar skulle följa grunderna i Svenska Akademiens ordlista (SAOL).
                        Därmed blev det enklare att ersätta gammalstav ning med ny stavning. Qvarnböle
                        blev Kvarnböle, Wedevåg blev Vedevåg, Öfverby blev Överby etc. Andra
                        stavningsänd ringar var inte lika självklara, då de principer som kunde
                        härledas ur SAOL ibland stred mot varandra. Fyra huvud principer har gällt,
                        avseende ljudlikhet (stavning i nära anslutning till uttal), samhörighet
                        (SAOL:s stavning gäller om ett visst ortnamnselement finns i ordlistan), etymo
                        logi (namntolkningen får avgöra stavningen av ett idag ogenomskinligt namn)
                        samt hävd (en etablerad stavning ändras inte, även om den språkligt sett är
                        felaktig). Genom Ortnamnskommittén och dess efterträdare Ortnamnskom missionen
                        utbildades en praxis, som innebär att de drygt en miljon ortnamn som finns i
                        Lantmäteriets grundläggan de geodata fått en rimlig enhetlig behandling och
                        numera också en normerande status. Bland dessa namn finns en liten del som är
                        officiellt fastställda på annat sätt än genom Lantmäteriet. Sålun da beslutar
                        regeringen och ibland riksdagen om namn på län och kommuner, medan namn på
                        församlingar numera fastställs av respektive stiftsstyrelse. Vissa myndigheter,
                        såsom Trafikverket, Transportstyrelsen och Sjöfartsverket, har ansvar för
                        namnsättning inom sina verksamhetsområ den men ska återge Lantmäteriets
                        fastställda namnformer. För namn i tätorter gäller att berörd kommun beslutar
                        om t.ex. gatunamn och kvartersnamn. Kommunerna har också huvudansvaret för
                        adressering på landsbygden med därtill hörande namnfrågor. Ortnamnsvården har
                        en funktionell och en kulturhisto risk sida. För att vara funktionellt ska ett
                        ortnamn vara språkligt korrekt, lätt att skriva, uttala och uppfatta samt inom
                        en namnbrukargemenskap entydigt beteckna en geo grafisk lokalitet. Den
                        kulturhistoriska aspekten har fått allt större genomslag, med begreppet hävd i
                        centrum. Vid vården av existerande ortnamn bidrar hävden till att be vara det
                        traditionella namnbruket och ortnamnsförrådet inom ett område. Ortnamnens
                        fortlevnad betyder också mycket för män- niskors känsla av samhörighet med
                        hembygden, och all- mänhetens medvetande om detta har ökat. Säkert bidrog
                        debatten om fastighetsdatareformen på 1970-talet vä- sentligt till en
                        fokusering på ortnamnen som en del av kulturlandskapet. Primärt handlade denna
                        reform om att datorisera bl.a. det gamla jordregistret, vilket till en bör- jan
                        betraktades som en rent teknisk uppgift. Om reformen hade genomförts i sin
                        ursprungliga tappning skulle dock antalet namn i fastighetsregistret ha minskat
                        drastiskt. Uppmärksamheten kring detta kan också sägas vara en av anledningarna
                        till att Ortnamnsrådet inrättades 1985. Rådet, som är knutet till Lantmäteriet,
                        kom till för att stärka den officiella ortnamnsvården. Dess sju ledamöter
                        representerar olika myndigheter och organisationer med intressen inom
                        ortnamnsverksamheten, däribland Institu tet för språk och folkminnen och
                        universiteten. Dit hör också Riksantikvarieämbetet, som har ett särskilt ansvar
                        inom ortnamnsvården genom ortnamnsparagrafen i kul turmiljölagen. Även på
                        internationell nivå bedrivs ortnamnsvård, främst i FN:s regi, och i dessa
                        sammanhang används begreppet »standardisering av geografiska namn» för att
                        beskriva verksamheten. Målet är ett klart och enhetligt internatio nellt
                        namnskick. En viktig delfråga utgör behandlingen av minoritetsspråkens ortnamn,
                        vilket på nordiskt initiativ och med samiskan som exempel tagits upp i en
                        särskild FN-resolution.

                     
                  

                     
                  

                  

                     
                  
                  

                     
                  


                     
                        
                     

                  
                     
                  

                  
                     
                  

                     NAmNArtIkLAr

                  
                     
                  

                  
                     
                  

                  
                     
                  

               
               Förkortningar, ord- och teckenförklaringar

               a (fornsvenska) = på apud (latin) = vid avskr. = avskrift castrum (-ri, -ris, -ro)
                  (latin) = slott, fästning curia (-iam, -ias) (latin) = gård de (latin) = från
                  ecclesia(m) (latin) = kyrka (socken) efterled = andra leden i ett sammansatt
                  ortnamn, t.ex. 

               -åker i Torsåker, -by i Åby fda. = forndansk fi. = finsk fsv. = fornsvensk fvn. =
                  fornvästnordisk förled = första leden i ett sammansatt ortnamn, t.ex. 

               Tors- i Torsåker, Å- i Åby förs. = församling gd = gård gods = sammanfattande
                  beteckning för större jordegen

               domar hd = härad hgd = herrgård ij (fornsvenska) = i in (latin) = i iuxta (latin)
                  = invid j (fornsvenska) = i jn (latin) = i juxta (latin) = invid kn = kommun lacus
                  (latin) = sjö lfs. = landsförsamling lulesam. = lulesamisk manerium (latin) =
                  egendom, gård 

               mansus (latin) = jordegendom, gård meänk. = meänkieli (tornedalsfinska) nordsam. =
                  nordsamisk par(r)ochia (-iam, -ie, -iis) (latin) = socken pitesam. = pitesamiska
                  prope (latin) = vid prouincia(m), provincia(m) (latin) = härad sam. = samisk skg =
                  skeppslag sn = socken sydsam. = sydsamisk uilla, se villa umesam. = umesamisk
                  villa(m) (latin) = gård; by 

               Samiska specialtecken á långt a-ljud č tje-ljud đ tonande läspljud (som i
                  engelskans this) ï bakre i-ljud ŋ ng-ljud š sje-ljud 

               Övriga specialtecken ˛a nasalerat a-ljud (i runbelägg) ˛o å-ljud ð tonande
                  läspljud (som i engelskans this) þ tonlöst läspljud (som i engelskans thing) 

               * anger att formen är konstruerad ’…’ anger betydelse för ord eller namn 

               ➝ hänvisning till namnartikel 
               

               
                  
               

                  
                     
                  

               
               Förteckning över översiktsartiklar

               al arin arve arvet benning bo bod bol bor by böle ed harg hem hester holm hov hult
                  hundare husaby härad hög -inge Karlaby kind kumla land lösa löv mark måla -nen
                  -nki rud rum ryd sal socken sta(d) Stavgard Stenstugu Stommen säter tomt torp tuna
                  vi vin åker ånger ör 
               


               
                  
               
               

                  
               
               

                  
               

               
                  A 

Abbekås tätort, Skivarps snVemmenhögs hdSkåne. Abbekassz 1536. – Namnet på detta gamla fiskeläge innehåller troligen mansnamnet fda. Abbi. Efterleden är dialektordet kås ’båtplats, mindre hamn’.

Abborrberget tätort, Strä, ngnäs stadSödermanland. – Tät

Abelvattnet fjällsjö, Tärna snLappland. Apel-vand 1742. – Namnets förled återgår på sjöns sydsamiska namn Aapije, som möjligen innehåller en dialektal form av aepie ’blötmyr, stor vattensamling som bildas vid snösmältningen (särskilt på myrar)’. Det sakliga sambandet är dock oklart. Det svenska namnets efterled vattnet har betydelsen ’sjö’. Det anförda äldsta belägget är en norsk namnform.

Abild sn, Årstads hdHalland. (i) Apulde sokn 1431. – Sockennamnet är lånat från den nu försvunna Abilds by vid sockenkyrkan. Namnet innehåller fda. apald (apuld) ’apel, äppelträd’ och har avsett antingen en enstaka apel eller också ett apelbestånd.

Abisko 
nationalpark, turistort,  Jukkasjärvi förs., Kiruna stad, Lappland. – Namnet är en försvenskning av nordsam. Ábeskovvu, vars efterled återgår på svenskans och norskans skog. Förleden är genitiv singularis av sam. áhpi ’hav, stort vatten’ (nordiskt lånord). Namnet kan möjligen tolkas som ’skogen vid havet (det stora vattnet, dvs. Torneträsk)’. En annan möjlighet är att namnet syftar på skogens sträckning till norska kusten.

Abmoträsket sjö, Sorsele snLappland. – Namnet är en försvenskning av umesam. Ábmuojávrrie. Förledens betydelse är dunkel. Efterleden jávrrie betyder ’sjö’.

Ábrávrre sjö, ArjeplogsArvidsjaurs snrLappland. – Förleden i det sammandragna namnet, pitesam. Ábrávrre (umesam. Ábrávrrie), har ansetts innehålla umesam. abrrie ’regn’, vilket dock inte stöds av namnets nuvarande uttal. Efterleden är jávrre (jávrrie) ’sjö’. Sjönamnet är överfört på bebyggelsen Abraure med en till svenskan anpassad stavning. 

Acklinga sn, Vartofta hdVästergötland. (de) Aklungj 1311. – Kyrkbyn har givit socknen dess namn, som kan innehålla ett i andra svenska ortnamn belagt fsv. *lung ’sand- eller grusmark; sandås, grusås’. Acklunga by ligger vid ett stort område med sand och grus. Förleden innehåller möjligen fsv. aker ’åker’.

Adak tätort, Malå snLappland. – Namnet på orten, ett tidigare gruvsamhälle till den 1978 nedlagda Adakgruvan, är en försvenskning av Áddake, som är en umesamisk variant av mansnamnet Anders.

Adelsnäs gods, Åtvids snBankekinds hdÖstergötland. – Gårdens ursprungliga namn Näs (Nes 1348) utvidgades under 1700-talet med det från släktnamnet Adelswärd stammande Adels-. Herresätet ligger på ett näs i Bysjön.

Adelsö sn, Färentuna hdUppland. (ad) mansionem regiam [’till kungsgården’] Alsnu 1200 (avser kungsgården, se → Alsnö hus). – Namnet återgår på ett fornsvenskt önamn *Alsna bildat till en fornsvensk motsvarighet till dialektordet ala ’växa’, som i ortnamn kan syfta på svällande terrängformationer, t.ex. höga öar. Namnet har tidigt uppfattats som en sammansättning med -ö, men först under 1700-talet uppstår dagens uppsnyggade form med en konstruerad förled Adel-.

Adelöv sn, Norra Vedbo hdSmåland. (in) Athelef 1261. – Namnet, som är övertaget från kyrkbyn, kan i förleden innehålla ett mansnamn, kanske fsv. *Adhi. Efterleden är i så fall → löv. Namnet skulle dock även kunna tillhöra ett yngre namnskikt och vara bildat till ett fsv. *adhallef ’den viktigaste eller huvudsakliga delen av en överlämnad (jord)egendom’.

Agnetorp sn, Vartofta hdVästergötland. Angguthorp 1248. – En gård har givit socknen dess namn. Förleden innehåller möjligen ett nu försvunnet namn på en del av Tidan, ett *Anga ’den ångande, dimmiga’ eller – med syftning på åloppet söder om Agnetorp – ’den trånga’. Efterleden är → torp ’nybygge’.

Agunnaryd sn, Sunnerbo hdSmåland. Agundaryd 1330-talet. – Det finns ingen kyrkby med namnet Agunnaryd, men möjligen har gården Ryd norr om Agunnarydssjön givit namn åt socknen. Namnet är troligen bildat till ett gammalt namn på Agunnarydssjön, vars fornsvenska form bör ha varit *Agunde, innehållande en form av adjektivet fsv. avugher, dialektordet agg ’bakvänd, baklänges’, och fsv. *unde ’sjö’. Sjönamnet skulle därmed betyda ’den motsträviga sjön’. Namnet är sannolikt bildat med sjönamnet → Allgunnen (*Aflgunde), som mönster. Förlederna är dock inte identiska. Efterleden i sockennamnet är → ryd ’röjning’.

Agön ö i Bottenhavet sydöst om Hudiksvall, Hälsingland. – Namnet, känt från 1500-talet, innehåller möjligen en motsvarighet till det norska dialektordet ag ’upprörd sjö, sjögång’.

Áhkká fjällmassiv i Stora Sjöfallets nationalpark, Jokkmokks snLappland. – Det lulesamiska namnet (med äldre stavning Akka) innehåller ett ortnamnselement som förekommer i många berg- och sjönamn i Lule lappmark och som betyder ’(samisk) gudinna; gumma; hustru’. Ordet ingår även i kvinnliga gudabeteckningar. Många av Áhkká-namnen kan knytas till samernas forntida kult.

Áhkájávrre vattenregleringsmagasin i Stora Luleälven, Jokkmokks snLappland. – Namnet (med försvenskad stavning Akkajaure) är givet efter fjället → Áhkká. Förleden är genitiv singularis av fjällmassivets namn; efterleden är jávrre ’sjö’. Namnet har tillkommit efter regleringen av sjösystemet under 1900-talet.

Aitikgruvan gruva, Gällivare snLappland. – Namnet är givet efter berget Ájtek(várre), bildat till lulesam. ájtte ’förrådsbod, härbre’ och várre ’berg, fjäll’.

Ajmunds gårdnamn, Gotland → Smiss.

Akalla stadsdel, Stockholms stad. (in villa) Akarli 1323 (avser en by). - Stadsdelen har fått namn efter byn Akalla. Namnet innehåller ett fsv. *akærli, bildat till en inbyggarbeteckning *åkarlar ’de som bor vid ån’, dvs. Igelbäcken.

Akebäck sn, Gotland. – Namnet omtalas redan i Gutasagan från 1300-talets mitt (af Acubek). Efterleden är bäck. Förleden tycks innehålla genitiv av ett forngutniskt *aka, kanske snarast med betydelsen ’smuts’, och namnet har då ursprungligen syftat på en liten bäck omedelbart norr om kyrkan.

Akkats kraftstation i Lilla Luleälven, Jokkmokks snLappland. – Namnet är bildat till Akkatsfallen, namn på ett på platsen tidigare befintligt vattenfallskomplex, bestående av tre fall. Fallets namn är en försvenskning av lulesam. Áhkásjgårttje, sammansatt av áhkásj, en diminutivform av áhkká ’(samisk) gudinna; gumma; hustru’ (jfr → Áhkká), med obekant syftning, och gårttje ’vattenfall’. Kraftstationens samiska namn är Áhkásj.

Aktse gd, Jokk, mokks snLappland. – Betydelsen av det lulesamiska namnet är oklar. Enligt en lokal tradition innehåller namnet det samiska räkneordet aktse ’nio’ med syftning på de nio björnar som ska ha skjutits ovanför platsen. Gården passeras av Kungsleden.

al 
Sedan länge har man räknat med att en motsvarighet till gotiskans, alhs,’tempel’ ingår i några svenska ortnamn. Namn där man velat se ett sådant nordiskt al är t.ex. → Motala ’helgedomen vid vägmötet’, → Alsike ’eklunden vid templet’ och det svårtolkade → Götala vilket på osäkra grunder uppfattats som ’götarnas helgedom’. I diskussionen har också figurerat namn som → Altuna, → Ales stenar, → Onsala m.fl. Frågan om ett sakralt *al funnits i Norden är synnerligen komplicerad och kan säkerligen aldrig ges ett entydigt svar. Motsvarigheter till det gotiska alhs finns i forntyska språk och i fornengelskan. Det kan således röra sig om ett samgermanskt ord, även om säkra spår saknas i de nordiska fornspråken. Ett al som ingår i ortnamn kan också ha flera olika ursprung. Det verkar t.ex. finnas ett terrängbetecknande fsv. *al med betydelsen ’något långsmalt eller utskjutande’ och som i ortnamn kan syfta på t.ex. höjdsträckningar och vattenfåror, jfr → Ålem. Kanske rör det sig ursprungligen om två oberoende ord, motsvarande fvn. ál ’rem’ och áll ’ränna’. Därtill kommer trädbeteckningen al och fiskbeteckningen ål (fsv. al). I namn som → Alsnö och → Almunge har man vidare räknat med bildningar till dialektordet ala ’avla, växa’, syftande på svällande öformationer eller vattendrag som ofta svämmar över. Ett viktigt argument för ett sakralt al har varit namnen → Fröjel, → Fryele och → Friel, där man räknat med att gudinnenamnet Fröja ingår i förleden, men denna uppfattning har ifrågasatts. Formellt möjligt är också att namnen → Onsala och → Odensala, Östersunds stad, Jämtland, innehåller gudanamnet Oden sammansatt med ett sakralt *al, men mer troligt är att efterleden är → sal.

Bakom en rad bygde- eller distriktsnamn som → Ale härad, → Albo härad, → Norr- och → Söderala, → Alböke skymtar dock ett *al som inte alltid så lätt låter sig förklaras på ovan nämnda alternativa sätt. Att en motsvarighet till gotiskans alhs ’tempel’ ingår i vissa svenska ortnamn kan inte uteslutas.

Litteratur:, Thorsten Andersson, Alsta, Alvastra, Ostra i Namn och bygd 100 (2012). 27–59; Stefan Brink, Har vi haft ett kultiskt *al i Norden?, i Sakrale navne. Rapport fra NORNAs sekstende symposium i Gilleleje 30.11–2.12.1990 (1992), s. 107–21; Lennart Elmevik, Till diskussionen om ett sakralt *al i nordiska ortnamn, i Namenwelten. Orts- und Personennamen in historischer Sicht (2004), s. 38–56; Ola Svensson, Nämnda ting men glömda. Ortnamn, landskap och rättsutövning (2015), s. 68–74; Per Vikstrand, Gudarnas platser. Förkristna sakrala ortnamn i Mälarlandskapen (2001), s. 191–206; dens., Järnålderns bebyggelsenamn. Om bebyggelsenamnens uppkomst och ålder i Mälarlandskapen (2013), s. 93–95.

Ala sn, Gotland. Alum 1300-talets början avskr. – Namnet innehåller → al eller ål ‘revel, ås’.

Alafors samhälle, f.d. industriort, Starrkärrs snAle hdVästergötland. – Namnet gavs i samband med att fabriken Ahlafors spinneri anlades 1855 vid en liten fors i ett biflöde till Göta älv. Förleden är given efter läget i → Ale härad.

Alajávri sjö, naturreservat, Kiruna stadLappland. Ala Träsck 1643. – Namnet återgår på meänk. Alajärvi, som i sin tur är en till meänkieli anpassad form av nordsam. *Allajávri, sammansatt av alla ’hög’ och jávri ’sjö’, kanske med syftning på att sjön, som genomflyts av Torneälven, ligger högt upp längs älven eller att den har högt vatten i förhållande till Jiegajávri, en numera till vattendrag upptorkad sjö norr om Alajávri. Den finska förleden ala har också betydelsen ’neder-, nedre’, varvid namnet uppfattats som lägesangivande.

Alanäs sn, Jämtland. Ahlanääs 1680 (kyrkbyn). – Efterleden näs syftar på det näs i Flåsjön på vilket kyrkan och byn nu ligger. Förleden är mångtydig men innehåller kanske genitiv av dialektordet ale ’brodd (på potatis m.m.)’. Näset som skjuter ut från den annars raka stranden kan ha liknats vid en brodd. Enligt ett annat förslag syftar namnet på att alakräk ’avelskreatur’ hållits på udden.

Albano område på Norra Djurgården, Stockholms stad → Frescati.

Alberga tätort, Öja snVästerrekarne hdSödermanland. – Namnet Alberga bars före den unga tätortens tillkomst av en hemmansdel och en handelsbod. Något närmare om namnets bakgrund är inte bekant.

Albo härad hd, Skåne. (a) Alsmarc ca 1120, Alboheret ca 1300. – Alsmark, som är ett gammalt bygdenamn, innehåller ordet → mark i betydelsen ’gränsskog, gränsmark’. Namnet syftar på gränsområdet mellan det sydskånska centralområdet och nordligare bygder. Alsmark har ersatts av ett nybildat häradsnamn, som innehåller genitiv av en till Alsmark bildad plural inbyggarbeteckning, fda. alboar. Als- i Alsmark har förklarats som genitiv av trädbeteckningen al; alen har utgjort ett karakteristiskt inslag i områdets vegetation. Det har också övervägts att Als- kunde innehålla det omdiskuterade ortnamnselementet → al, svarande mot gotiskans alhs ’tempel’.

Alboga sn, Gäsene hdVästergötland. (i) Albogha sokn 1454. – Kyrkbyn har givit socknen dess namn. Detta är väl ett jämförelsenamn, innehållande fsv. alboghi ’armbåge’ och åsyftande en krökt naturformation vid kyrkbyn.

Alby tätort, industriort, Borgsjö snMedelpad. – Tätorten har vuxit fram vid olika industrianläggningar och den 1881 inrättade järnvägsstationen. Namnet är övertaget från grannbyn Alby (Ahlby 1825) i Haverö sn. Byn ligger vid sjön Aldern, vars namn är bildat av alder ’al’. Förleden Al- i bynamnet beror på anslutning till riksspråkets al, efterleden är → by.

Alböke sn, Slättbo hdÖland. Alboekis sokn 1360. – Namnet är sammansatt av en inbyggarbeteckning fsv. alboar och eke ’ekdunge’. Alboar innehåller ett al(-) med oklar betydelse. Jfr → al och ål ’revel, ås’. Det senare torde dock av topografiska skäl vara uteslutet. 

Ale by, Norrala snHälsingland → Norrala.

Ale härad hd, Västergötland. Alyr 1262. – Ale, som är ett gammalt bygdenamn, innehåller fornsvensk pluralis Alir, bildat till det i ortnamn betygade → al. Den plurala formen tyder på flera lokaliteter, som då får antas ha utgjort centrum för ett bygdelag (jfr → Vedbo härad). Jfr det hälsingska bygdenamnet Alir (→ Norrala).

Ale-Skövde sn, Ale hdVästergötland. Skødhwe sokn 1401. – Kyrkbyn Skövde har givit namn åt socknen. Häradsnamnet Ale är sedan 1886 ett särskiljande tillägg. Sockennamnet har sannolikt samma ursprung som → Skövde.

Ales stenar skeppssättning, Kåseberga, Valleberga snIngelstads hdSkåne. Hesten 1510-talet sen avskr. (avser en åker), Als Stene 1624, Heesteena 1704, Hedestenar 1819. – Namnet på den ståtliga skeppssättningen, vilken har daterats till ca 500–1000 e.Kr., har en komplicerad bakgrund. Det är i äldre tid endast dokumenterat i en sockenbeskrivning från 1624, författad av sockenprästen, men återinfördes 1873 i en antikvarisk uppsats av arkeologen N. G. Bruzelius i den förändrade formen Ales stenar, vilken genom turistnäringen kom att få allmän spridning från 1920-talet. I beskrivningen från 1624 omtalas en sägengestalt vid namn All. Denne förklaras 1876 av Bruzelius i hans beskrivning över allmogelivet i Ingelstads härad vara en sjökonung Ale, som enligt Bruzelius skulle ligga begravd i skeppssättningen (och som gjorts känd genom Anders Österlings dikt Ales stenar från 1933). Namnet Al(e)s stenar har bl.a. tolkats som innehållande → al. En troligare förklaring är emellertid att det rör sig om ett ursprungligt *Athal-ås stenar ’stenarna på *Athal-ås, dvs. den väldiga åsen’ (Kåsebergaåsen). Den i landskapet mycket dominerande åsen har säkerligen av gammalt varit en viktig färdväg; jfr det danska och skånska gatunamnet Adelgatan/Algatan, där förleden utgörs av det forndanska adjektivet athal ’allmän, huvud-’. I det på orten brukade namnet Heds stenar åsyftar hed den omgivande hårt betade sandheden. Lokalt förekommer också namnet Urbans (Urbani) grav.

Alfshög sn, Faurås hdHalland. (i) Aløks høwæ sokn 1394. – Sockennamnet har avsett en nu försvunnen by. Förleden innehåller sannolikt ett mansnamn, fda. *Alløgh. Efterleden → hög åsyftar troligen en gravhög nära kyrkan. – 

Alfta sn, tätort, Hälsingland. (de) Alpta 1312. – Den kring kyrkan belägna tätorten är namngiven efter socknen. Sockennamnet bars från början troligen av Kyrktjärnen nära kyrkan, senare kanske även av Kyrkbyn. Det är bildat till en motsvarighet till fvn. alpt ’svan’, som i olika former uppträder i en rad ortnamn.

Álggavárre 
fjäll, Sareks nationalparkJokkmokks snLappland. Alkiewari 1768. – Förleden i det lulesamiska namnet (med försvenskad stavning Alkavare) innehåller en bildning till verbet álgget ’börja’, kanske med syftning på att dalgångarna österut har sin början här. Efterleden várre betyder ’berg, fjäll’. Fjället är känt genom ett samiskt kapell samt gruvverksamhet under slutet av 1600-talet.

Algutsboda sn, Uppvidinge hdSmåland. parochia Algoosbodhe 1334. – Namnet betyder ’Algots bodar’ (→ bod).

Algutsrum sn, tätort, Algutsrums hdÖland. de …) Asgustzrume ca 1320 avskr., Parochia Algudzrwm 1466. – Till grund för sockennamnet ligger ett bynamn. De äldre beläggen visar att namnet i förleden ursprungligen innehållit det fornsvenska mansnamnet Asgot, vilket mot slutet av medeltiden ändrats till det vanligare Algot. Efterleden är → rum ’öppen plats’.

Algutsrums härad hd, Öland. Parochia Aasgudzrwm / prouincia / 1447 (rubrik avseende Algutsrums socken och härad), (j) Algudhzrum hæredhæ 1463. – Häradet har namn efter kyrkbyn i socknen → Algutsrum.

Algutstorp sn, Kullings hdVästergötland. (j) Asgotzthorpe 1382. – Kyrkbyn har givit socknen dess namn. Förleden innehöll ursprungligen det fornsvenska mansnamnet Asgot men anslöts senare till den fornsvenska formen Algut av mansnamnet Algot. Efterleden är → torp ’nybygge’.

Alingsås kn, stad, Västergötland. Alinxaas 1382. – Förleden i detta med ås sammansatta f.d. kyrkby- och sockennamn har ansetts vara aling ’person från Ale härad’. Enligt ett nytt förslag skulle det i stället kunna röra sig om ett äldre *Arinsas, innehållande ett ord med betydelsen ’grusås’ (jfr → Aringsas).

Alisjávri sjö vid Kungsleden, Kiruna stadLappland. – Sjön (vars namn tidigare stavades Alesjaure) genomflyts av älven Aliseatnu (Alesätno). Förleden är en bildning till nordsam. alle- ’väst-, västlig, nordväst-, nordvästlig’ och avser älvens fallriktning. Efterleden är sam. jávri ’sjö’. Sjönamnet är överfört på ett sameviste och en fjällstuga.

Alkvettern 
gods, Bjurtjärns sn samt sjöBjurtjärnsKarlskoga snrKarlskoga hdVärmland. Alkeuetter 1549. – Godsets namn är lånat från den intilliggande sjön (Alkwittern ca 1639). Sjönamnet innehåller i efterleden, liksom → Vättern, ett fornsvenskt ord *vætur ’vatten’. Förleden Alk- är oklar. Med sjön sammanhänger sjöarna → Frövettern, → Ullvettern och → Öjevettern. 

Allakjávrre sjö, Jokkmokks snLappland. Aleoke Träsk 1595. – Namnets förled Allak, med oklar betydelse, betecknar på lulesamiskt område smärre höjdformationer och torde här ha åsyftat en intilliggande höjd, nuvarande Allakvárre. Sjönamnet har uppfattats innehålla adjektivet allak ’hög’ och jávrre ’sjö’, varvid namnet översatts med Högträsket, som lånats till bebyggelsen Högträsk.

Allbo härad hd, Småland. (in) prouincia Albohæredh 1290. – I häradsnamnet ingår genitiv pluralis av alboar. Denna inbyggarbeteckning syftar indirekt på häradets gamla tingsplats, som kan lokaliseras till Aringsås, kyrkby i f.d. socknen → Aringsås. Tingsplatsen markeras av namn som Tingsliden och Tingsängen. Bynamnet Aringsås är givet efter Aringsåsen. Till denna kan också knytas en benämning ål, fsv. *ál, som i ortnamn kan avse långsträckta höjder (jfr → Ålem). Det har också antagits att förleden al i alboar kan vara ett mot gotiskans alhs ’tempel’ svarande ortnamnselement → al, i häradsnamnet avseende en kultplats eller mera allmänt en skyddad, inhägnad plats.

Allerum sn, tätort, Luggude hdSkåne. (in) Aalrum 1390 (avser kyrkbyn). – Sockennamnet, som är lånat från kyrkbyn (nu en tätort), innehåller mansnamnet fda. Alli, dialektordet alle ’aldunge; al’ eller trädbeteckningen al i kollektiv betydelse. Efterleden är → rum ’öppen plats’.

Allgunnen sjö, HögsbyLångemåla snrHandbörds hdsamt Bäckebo snNorra Möre hdSmåland. Algundin 1541. – I namnet, som i äldre tid torde ha lytt *Aflgh(e)-unde, ingår som förled bestämd form av en fornsvensk motsvarighet till det nutida dialektordet avlig ’frodig, ymnig’, här avseende gott fiske. Efterleden innehåller fsv. *unde ’sjö’. Likalydande sjönamn uppträder på ytterligare tre håll i Småland. Formellt identiskt är också Stora och Lilla Alljungen, sjöar i Medelstads hd, Blekinge.

Allhelgona sn, Göstrings hdÖstergötland. – Socknen kallades 1374 Helghenæ soken ’helgonens socken’ och 1400 Parrochia omnium sanctorum ’Alla helgons socken’. Dessa namnformer har äldst varit knutna till sockenkyrkan.

Alljungen, Lilla, Stora sjöar, Medelstads hdBlekinge → Allgunnen.

Almagrundet grund, Djurö snVärmdö skgUppland. – Namnet är givet efter den norska barken Alma som hade grundkänning här 1866.

Almarestäket gods, Kungsängens snBro hdUppland. (apud) Almarnæstek 1308. – Förleden i namnet på detta medeltida ärkebiskopsfäste återgår på ett äldre namn på Stäksön, *Almarna(r). Efterleden innehåller fsv. stæk, vilket här troligen har syftat på förpålningar i försvarssyfte i det sund där borgen låg. I *Almarna(r) innehåller efterleden → arin ’grusö, grusig mark’; förleden har uppfattats som trädbeteckningen alm.

Almby sn, Örebro stadNärke. (De) Almby 1314? – Namnet, som övertagits från kyrkbyn, är sammansatt av trädbeteckningen alm och → by ’gård; by’.

Almedalen park, Visby stadGotland. – Namnet skapades då man 1883–84 uppförde en strandskoning och därvid planterade almar som skydd för befintlig och planerad bebyggelse. Efterleden förklaras av att det lågt liggande området kan liknas vid en dalsänka. 

Almenäs gods, Norra Fågelås snKåkinds hdVästergötland. Almones 1546. – Namnet Almenäs återgår på ett fornsvenskt *Almonæs innehållande genitiv av ett fornsvenskt *Alma som avsett ett vattendrag på platsen. Ånamnet *Alma är snarast bildat till ett gammalt adjektiv *alm ’växande’ med syftning på översvämmande eller stigande vatten. I sitt nedre lopp rinner det namnbärande vattendraget genom lågland.

Almesåkra sn, Västra hdSmåland. (de ...) Almarsakar 1300-talets början. – Sockennamnet, som övertagits från kyrkbyn, är sammansatt av → åker och det från forndanskan kända mansnamnet Almar. Senare synes namnet ha anslutits till ortnamn innehållande alme ’almskog’.

Almo by, Siljansnäs snDalarna → Alvik.

Almvik samhälle, Törnsfalls snSödra Tjusts hdSmåland. (j) Almowik 1382. – Samhället har fått namn av sitt läge vid Almviken, den innersta delen av Granfjärden. Förleden innehåller ett vattendragsnamn *Alma, bildat till ett gammalt adjektiv *alm ’växande’ som syftar på att vattendraget periodvis har »vuxit» med kraftigare vattenföring. Det torde ha avsett den bäck som rinner från sjön Bleken och mynnar i Almviken.

Almundsryd sn, Kinnevalds hdSmåland. (i) Almyntzredz sochn 1431 sen avskr., Almandsryd 1557. – Namnet har antagits innehålla personnamnet Almund. Efterleden är → ryd ’röjning’.

Almunge sn, tätort, Närdinghundra hdUppland. (de) Almungy 1287. – Namnet är ursprungligen ett bygdenamn. Det innehåller en inbyggarbeteckning almungar bildad till ett äldre namn på Fladån, *Alma (→ -inge). Detta är i sin tur bildat till ett gammalt adjektiv *alm ‘växande’ och syftar på att ån vår och höst ofta »växer», dvs. svämmar över.

Almåsa konferensanläggning, Västerhaninge snSotholms hdSödermanland. – Alm. En byggnadsingenjör Rune Alm med familj köpte marken 1928, varefter gården uppfördes och försågs med ett nyskapat namn. Efterleden innehåller ordet ås, säkerligen med syftning på det bergskrön i vars sluttning gården ligger.

Alnarp 
gd, delav
 Sveriges lantbruksuniversitetLomma sn
Bara hdSkåne. (de) Alnathorp 1314 (äldst belagt 1145). – Namnet kan i förleden innehålla ett äldre namn *Aln ’den växande’ på en å nära bebyggelsen. Efterleden är → torp ’nybygge’.

Alnö sn, Sundsvalls stadMedelpad. – Sockennamnet, som ursprungligen tillkom Alnön, är nämnt i Hälsingelagen i början av 1300-talet (Alnø). Det är sannolikt besläktat med dialektordet ala ’växa’ och har betydelsen ’den uppsvällda ön’, syftande på de branta stränderna.

Alseda sn, Östra hdSmåland. (de) Alsidum 1290. – Sockennamnet, som är övertaget från kyrkbyn, är sammansatt av trädbeteckningen al och ett ord bildat till fsv. sidher ’sidlänt’ (jfr dialektordet sidd ’sidlänt, sluttande (sank) mark’).

Alsen sn, Jämtland. (De) Alsnø 1344. – Namnet avsåg äldst sannolikt Alsensjön. Det bör sammanhållas med det önamn *Alsna, som ligger till grund för → Adelsö och kan därmed återföras på fsv. *Alsne, bildat till en fornsvensk motsvarighet till dialektordet ala ’växa’. Sjön ligger djupt nedskuren, med höga branta stränder, vilket kan motivera namnet. – 

Alsike sn, tätort, Ärlinghundra hdUppland. (in) Alseke 1288. – Namnet är övertaget från kyrkbyn. Det kan vara en sammansättning av trädbeteckningen al och ett sankmarksbetecknande fsv. *seke, således ’den albevuxna sankmarken’. I socknen finns än i dag ett bevarat alträsk, Rickebasta träsk. Även med en tidigare, större utsträckning har det dock legat alltför långt från Alsike by för att kunna vara namngivningsgrund. Troligare är då att namnet syftat på ett tidigare sankt område mellan kyrkan och Alsikes bytomt. Enligt en alternativ uppfattning är namnet sammansatt av genitiv av → al och eke ’ekdunge’ och skulle då vittna om förkristen kult. 

Alskog sn, Gotland. – Det äldsta belägget för namnet är en runinskription på en guldarmring, troligen från 1200-talet: botuiþr af alsku a mk ’Botvid från Alskog äger mig’. Namnet kan i förleden innehålla → al eller ål ’revel, ås’, med hänsyn till terrängförhållandena kanske snarare det senare. Efterleden innehåller troligen ordet sko i en äldre betydelse, jfr → Skokloster. Den har sekundärt anslutits till ordet skog. Formuleringen i inskriptionen samt förekomsten av ett gårdnamn Utalskog ’det längre ut (mot kusten) belägna Alskog’ antyder att sockennamnet går tillbaka på ett gårdnamn.

Alsnö hus f.d. slott, Adelsö snFärentuna hdUppland. (ad) mansionem regiam [’till kungsgården’] Alsnu 1200. – Namnet består av en gammal form av → Adelsö och hus, här snarast med betydelsen ’slott’. Det kan noteras att namnet under medeltiden aldrig skrivs med tillägget hus.

Alstad t, ätort, Västra Alstads snSkytts hdSkåne → Västra Alstad.

Alster tätort, hgd, Karlstads stadVärmland → Alster, sn, Väse hd, Värmland.

Alster sn, Väse hdVärmland. Alster soken 1503, Alstrem 1540. – Sockennamnet är en bildning till ånamnet Alstran (Alstersälven), som betyder ’den växande’, och → hem. Socknens namn har ursprungligen åsyftat antingen gården Alstrum invid kyrkan eller en större bygd däromkring. Vid Alstersälvens utlopp i Vänern, i Karlstads stad, ligger Alsters herrgård, Gustaf Frödings födelsegård. Tätorten Alster omedelbart öster därom har vuxit fram kring en 1883 öppnad järnvägsstation, vars poststation fram till 1939 bar namnet Alsters station.

Alsterbro tätort, Kråksmåla snHandbörds hdSmåland. – Namnet avsåg äldst en bro över → Alsterån.

Alstersälven älv, Värmland → Alster, sn, Väse hd, Värmland.

Alsterån vattendrag, Småland → Alster, sn, Väse hd, Värmland.

Altuna sn, Simtuna hdUppland. (Jn) parrochia Alatunum 1257 sen avskr., (De) Altunum 1344. – Namnet är närmast övertaget från kyrkbyn. Det uppträder minst tre gånger i Uppland och tycks återgå på ett fornsvenskt *Alatunir, där efterleden är → tuna. Förleden är flertydig men har oftast sammanhållits med → al.

Alunda sn, tätort, Olands hdUppland. (Jn) parrochia Adalundum 1291. – Namnet är sammansatt av fsv. adhal- ’huvud-, förnämast’ och lund och betyder således ’huvudlunden, den förnämsta (ursprungliga) lunden’. *Adhallund(a) avsåg troligen själva platsen där kyrkan byggdes, och det är inte otänkbart att det från början syftat på en i förkristen tid helig lund i hjärtat av den gamla bygden Oland (→ Olands härad).

Alva sn, Gotland. (in) Alwm (= Alvum, dativ pluralis) 1304. – Om socknen övertagit namnet från en gård, bygd eller själva kyrkplatsen är okänt. Namnet är bildat till alv ’jordlager närmast under matjorden’. Ordets syftning i detta och andra gotländska ortnamn är inte närmare klarlagd.

Alvara by, Böda snÅkerbo hdÖland → Alvaret.

Alvaret hedområde, Öland. Alfwaret, Stoora Ahlfwaret 1680-talet. – Namnet innehåller ett dialektord alvar ’stenig utmark, område där alven ligger i dagen’. Det är en bildning till alv ’jordlager närmast under matjorden’ och syftar på områden vilka saknar eller endast har ett mycket tunt matjordsskikt. Ordet ingår i olika former i bl.a. Västeralver och Alvara (Alffra 1535) i Böda socken, i Mensalvret i Böda och Högby socknar samt i → Karums alvar i Högsrums socken. 

Alvastra f.d. kloster, Västra Tollstads sn, Lysings hd, Östergötland. (in) Alvastro 1208 (med latinsk böjning av fsv. Alvastrum dativ pluralis). – Alvastra ligger vid Vättern. Namnet innehåller säkerligen ett fornsvenskt *vazter ’fiskeplats’. Förleden är att sammanhålla med förleden i Ål(e)bäcken, namnet på en bäck som genom Alvastra rinner ut i Vättern. Al-/Ål- innehåller sannolikt en motsvarighet till fvn. áll ’ränna’, med syftning på den djupt nerskurna bäckfåran.

Alvesta kn, tätort, Allbo hdSmåland. (i) Aluestadha 1413 avskr, (j) Alwasthadha 1422. – Namnet innehåller troligen det fornsvenska mansnamnet Alvir (eller möjligen Alve). Efterleden är → sta(d). Jfr → Aringsås.

Alvhem tätort, Skepplanda snAle hdVästergötland. – Tätorten har fått sitt namn från byn Alvhem (Alweim 1377). Namnets förled innehåller möjligen ordet alv ’jordlager närmast under matjorden’. Efterleden är → hem ’boplats; gård’. Järnvägssträckan Alvhem–Lilla Edet öppnades för allmän trafik 1906. Tätorten har vuxit fram i anslutning till järnvägsstationen.

Alvik tätort, Siljansnäs snDalarna. Aluik 1539. – Tätorten har utvecklats ur en by, som fått namn av läget vid Alviken, en vik av Siljan. Möjligen har vikens fornsvenska namn varit *Almovik, där förleden är genitiv av fsv. *Alma, ett äldre namn på Almoån som mynnar i viken. Detta ånamn är bevarat i namnet på Alviks grannby Almo (Alma,Almo 1539). Ånamnet *Alma är bildat till ett gammalt adjektiv *alm ’växande’ med syftning på åns tidvis högre vattenstånd, varigenom ån »vuxit» över sina bräddar.

Alvik tätort, Nederluleå snNorrbotten. (j) Aardewik, (j) Aarderwik 1486. – Tätorten är framvuxen ur en by. Namnet syftar på läget vid en forntida havsvik som omfattade den nuvarande Ersnäsfjärden och dess nu uppgrundade inre del längs Alån. I förleden tycks ingå ordet årder ’enkel träplog’, dock med obekant syftning.

Alvik stadsdel, Stockholms stad. – Stadsdelen har fått namn efter ett säteri, bildat vid 1800-talets början. Detta erhöll i sin tur namnet från ett torp, omtalat i jordeboken 1720 som Ahlwijken. Förleden innehåller trädbeteckningen al, efterleden avser viken nedanför Alviks Torg.

Ambjörby tätort, Norra Ny snÄlvdals hdVärmland. Andbiornby 1503. – Namnet, som ursprungligen avsåg en gård, är sammansatt av mansnamnet Ambjörn, äldre A(r)nbiorn, och → by ’gård; by’.

Ambjörnarp sn, tätort, Kinds hdVästergötland. Anbiörnatorp 1540. – Gården Ambjörnarp (även kallad → Stommen) har givit socknen dess namn, som är sammansatt av mansnamnet Ambjörn, äldre A(r)nbiorn, och → torp ’nybygge’. Tätorten har vuxit fram vid sockenkyrkan, Ambjörnarp (Stommen) och Ambjörnarps järnvägsstation, som anlades vid en 1906 öppnad linje.

Ammarfjället fjällmassiv, Sorsele snLappland. Amber field 1742. – Namnet är en försvenskning med översatt efterled av umesam. Ámmartjåhkka, vars förled är ett nordiskt lånord med betydelsen ’hög, brant bergsutlöpare’ (jfr svenskans hammar i ortnamn). Efterleden tjåhkka betyder ’fjälltopp’. Ámmartjåhkka betecknar dock bara en av topparna i massivet. Det samiska namnet på hela fjällområdet är Skiebllie. Betydelsen av detta namn är inte känd.

Ammarnäs fjällby, Sorsele snLappland. – Namnet syftar på byns läge på ett näs i sjön Gautsträsket nära → Ammarfjället. Byns Gávtjávrrie kommer av sjön Gautsträsket med samma umesamiska namn, där förleden är kommer av gávttja ´skål, tråg´. Namnet kan ha att göra med formen på sjön eller att sjön är inklämd som en skål eller ett tråg mellan bergen. Efterleden är jávrrie ’sjö’.

Ammenäs tätort, Forshälla snInlands Fräkne hdBohuslän. (j) Amundær nese 1388. – Namnet syftar på ett i Byfjorden utskjutande näs. Förleden innehåller genitiv av mansnamnet fvn. Amund.

Ammer by, Ragunda snJämtland → Ammerån och → Ammerön.

Ammersundet sund, Revsunds snJämtland → 

Ammerån å, Jämtland. – Åns ursprungliga namn finns bevarat i bynamnet Ammer i Ragunda socken (in Ambro 1378 avskr., j Ambir 1448). Byn har namngivits efter sitt läge vid ån. Namnet är formellt identiskt med Ammer i Revsunds socken (→ Ammerön) och innehåller ett gammalt ord för ’vatten’, i ånamnet möjligen med en specialiserad betydelse ’vattnet som lätt och oförmodat flödar’. Vattennivån i åns nedre lopp stiger hastigt och påfallande vid vårflod och häftiga regn. 

Ammerön ö, Revsunds snJämtland. – Önamnet innehåller troligen ett gammalt namn på Ammersundet, bevarat i bynamnet Ammer (i Amber 1344). Detta är formellt identiskt med Ammer i Ragunda socken (→ Ammerån) och återgår på ett gammalt ord för ’vatten’, i namnet på sundet kanske med en specialiserad betydelse ’vatten som lätt och oförmodat blir upprört’. Sjögången i sundet är ofta svår.

Amnehärad sn, Vadsbo hdVästergötland. Amneherad 1248. – Namnet innehåller genitiv av Am(p)n, ett tidigare namn på Gullspångsälven, och → härad i betydelsen ’bygd’. Älvnamnet Am(p)n har sammanställts med latinets amnis ’flod’ men också med det vattenbetecknande element *am- som man räknat med i → Ammerån.

Amsberg kapellag, Stora Tuna snDalarna. – Namnet, som är övertaget från byn Norr Amsberg, avsåg ursprungligen ett berg norr om byn. Förleden skiftar starkt i de äldsta beläggen, Ambatz- 1359, Amunz-, Anunz- 1381, Ambalz- 1383; dess innebörd är oklar.

Amungen 
sjö på gränsen mellan Dalarna
Hälsingland., Amundsböle, liksom sjönamnet äldst belagt år 1320.

Anaris fjäll, Undersåkers snJämtland. – Namnet, som är av dunkelt ursprung, förekommer även med efterleden -fjällen

Anderslöv sn, tätort, Skytts hdSkåne. (af) Andersløff 1500. – Sockennamnet, som ursprungligen avsåg kyrkbyn (nu en tätort), innehåller mansnamnet fda. Arnthor (Andor). Efterleden är → löv.

Anderstorp sn, tätort, Västbo hdSmåland. (j) Anderstorppe sokn 1435 avskr., (i) Anderstorp sokn 1460. – Namnet är sammansatt av ett personnamn, antingen det inhemska A(r)ndor eller snarare det kristna Anders (Andreas), och → torp ’nybygge’.

Andrarum sn, Albo hdSkåne. ecclesie Andretharum 1350 avskr. – Namnet, som är lånat från kyrkbyn, synes innehålla ett mansnamn fda. Andrith (av äldre Arnfrith?). Efterleden är → rum ’öppen plats’.

Aneboda sn, Norrvidinge hdSmåland. (in) Anabodhom 1346 avskr. – Sockennamnet har övertagits från gården Aneboda. Det är sammansatt av det fornsvenska mansnamnet Ane och pluralis av → bod.

Aneby kn, tätort, Norra Vedbo hdSmåland. (j) Anaby 1381. – Namnet bars ursprungligen av den gård varur samhället utvecklats. Det är sammansatt av mansnamnet fsv. Ane och → by ’gård; by’.

Anga sn, Gotland. (i)ankum 1100-talets början? (med runor, dvs. i Angum), (i) Angom 1482. – Namnet kan innehålla en substantivering av ett fornspråkligt adjektiv *anger ’trång’, men dess syftning är oklar. 

Angarn sn, Vallentuna hdUppland. parochia Angarnæ 1333. – Sockennamnet är troligen ett gammalt namn på Angarnssjöängen, sammansatt av fsv. and ’emot’ och ett namn *Garn ’Tarmen’. Detta avsåg den forna vattenled vilken nu kallas Långhundraleden. I äldre tid var Angarnssjöängen en vik av denna led. Namnet *Garn är också bevarat som förled i Garnsviken, en sjö som utgör en rest av den gamla vattenleden. 

Angelstad sn, tätort, Sunnerbo hdSmåland. ecclesie Angulstadha 1369. – Namnet innehåller genitiv av ett mans(bi)namn fsv. *Angul. Efterleden är → sta(d).

Angerdshestra sn, Mo hdSmåland. (jnnan) Angerdhaheyster sokn 1412. – Sockennamnet, som ursprungligen tillkom prästgården, är sammansatt av genitiv av kvinnonamnet fsv. A(r)ngærdh och → hester ’skottskog, småskog’.

Angered sn, tätort, Vättle hdVästergötland. (i) Awngaryd sokn 1415. – Namnet innehåller troligen en inbyggarbeteckning avungar (→ -inge) ’de som bor vid aven/avarna’, dvs. vid vattensamlingen (-arna). Efterleden är → ryd ’röjning’. Tätorten är framvuxen kring kyrkan.

Anjan sjö, Kalls snJämtland. Ænian 1645. – Namnet är möjligen bildat till änge ’ängsmark’, eller också kan det vara en förkortning av ett längre namn som innehåller detta ord.

Ankarsrum tätort, Hallingebergs snSödra Tjusts hdSmåland. (j) Angolsrwme 1430. – Tätortens namn är sammansatt av ett mans(bi)namn fsv. *Angul och → rum ’öppen plats’. När masugn och hammarsmedja anlades vid mitten av 1600-talet, ändrades den dåvarande namnformen Ångersrum till Ankarsrum i anslutning till ägarens släktnamn Gyllenanckar.

Ankarvattnet sjö, Frostvikens snJämtland. – Förleden Ankar- är en försvenskning av förleden i sjöns sydsamiska namn Åanghkerenjaevrie. Efterleden innehåller vatten i betydelsen ’sjö’. Det samiska namnets förled är en sammandragen form i genitiv, bildad till åanghke ’djupt hål, fördjupning’ och jaevrie ’sjö’. Namnets nuvarande samiska efterled är senare tillagd för att särskilja sjön från byn (Ankarvattnet, sam. Åanghkere).

Anneberg tätort, TölöÄlvsåkers snrFjäre hdHalland. – Tätorten är framvuxen vid en 1888 tillkommen post- och järnvägsstation. Denna anlades på mark tillhörig gården Anneberg, numera Annebergsgård, i Tölö socken. Förleden är en form av kvinnonamnet Anna, men det är obekant vem som här åsyftats. Efterleden tycks anspela på gårdens läge invid ett bergsområde.

Anneberg tätort, Norra Solberga snSödra Vedbo hdSmåland. – Tätorten har vuxit fram kring Annebergs tändsticksfabrik, som fått namn efter den närbelägna fastigheten Anneberg. Enligt traditionen ska fabrikens grundare fanjunkare August Kullberg på Knapparp ha låtit bygga detta hus 1864 och givit det namnet Anneberg för att hedra sin dotter Anna. 1909 öppnades järnvägsstation och postanstalt och samhället fick namnet Smålands Anneberg, som 1979 ändrades till Anneberg.

Annedal stadsdel, Göteborgs stadVästergötland. Anne Dahl 1786. – Namnet avsåg från början en gård, som 1786 ägdes av en handelsman, vars hustru hette Anna.

Annelund tätort, Hovs snGäsene hdVästergötland. – Flera landsvägar sammanstrålar vid tätorten, som vuxit fram i anslutning till gården Annelund (Annelund 1899). En armaturfabrik fanns på platsen i början av 1900-talet. Ortnamnets bakgrund är ej känd. Gården Annelund hette tidigare Klådde.

Annelöv sn, tätort, Onsjö hdSkåne. (in) Anundælef ca 1250 sen avskr. (avser kyrkbyn). – Sockennamnet avsåg äldst kyrkbyn (nu en tätort). Det innehåller mansnamnet Anund och → löv.

Annerstad sn, Sunnerbo hdSmåland. (de) Anderstadhæ 1371, (j) Andorstadum 1383. – Namnet innehåller troligen genitiv av det fornsvenska mansnamnet A(r)ndor. Efterleden är → sta(d).

Anten sjö, Västergötland. Alti ca 1325. – Namnet är bildat till en motsvarighet till fvn. alpt ’svan’ och betyder ’Svansjön’.

Antnäs tätort, Nederluleå snNorrbotten. Anthenæs 1482. – Förleden är mansnamnet Ante, biform till Anders, eller den motsvarande finska formen Antti. Platsen var vid tiden för den första bebyggelsen en udde i havet, härav efterleden näs.

Anundshögen gravhög, Badelunda snVästerås stadVästmanland. (vidher [’vid’]) Anunda høgh 1392. – Vid denna gravhög, som härrör från yngre järnålder, låg under medeltiden tingsplatsen för → Siende härad. Förleden i gravhögens namn utgörs av mansnamnet Anund, äldst med fornsvensk genitiv på -a(r).

Anundsjö sn, Ångermanland. (aff) Annaannssijö Sokne 1535. – Sockennamnet avsåg tidigare sjön Anundsjön, vars namn är bildat till *A(r)na, det gamla namnet på Moälven. Ånamnet är möjligen bildat till → arin ’grusö, grusig mark’. Sjö- och sockennamnet har senare associerats med mansnamnet Anund.

Apelåker gd, Trosa-Vagnhärad snHölebo hdSödermanland → åker.

Apertin gods, Stora Kils snKils hdVärmland. (in) Apportena 1367. – Godset, som är ett gammalt kyrkohemman, kan vara uppkallat efter staden och biskopssätet Aberdeen i Skottland. 

Aplared tätort, Ljushults snKinds hdVästergötland. Appellarut 1542, Apelerijdh 1546. – Tätorten har fått sitt namn från gården Aplared på samma plats och vuxit fram vid Aplareds järnvägsstation, som öppnades för trafik 1902. Namnets förled innehåller genitiv pluralis av apel ’äppelträd’ och efterleden → rud eller → ryd ’röjning’.

Appuna sn, Göstrings hdÖstergötland. (in) Apundhum 1290 (avser kyrkbyn). – Sockennamnet har lånats från kyrkbyn. Det innehåller möjligen ett forntida namn, fsv. *Apund- ’den vattenrika; den flödande’ e.d., på vattensamlingen Älven i kyrkbyn.

Araslöv f.d. sn, gods, Färlövs snÖstra Göinge hdSkåne. (de) Alwarsløfh 1320. – Namnet avsåg ursprungligen föregångaren till det nuvarande godset. Det innehåller mansnamnet Alvar. Efterleden är → löv.

Arboga kn, stad, Västmanland. (in) Arbugæ 1286. – Namnet innehåller antingen genitiv singularis ar av fsv. a ’å’ och bughi ’båge’ eller, kanske snarare, ett ord *arbughi ’åkrök’. Staden ligger vid en krök av Arbogaån.

Arbrå sn, tätort, Hälsingland. Ørboradh 1314. – Tätorten är framvuxen kring en järnvägsstation. Denna stod färdig 1879 och namngavs efter socknen. Sockennamnet betyder ’örbornas område’ och innehåller → ör ’(grus)bank; stenstrand’ o.d., kanske med syftning på Ljusnans västra strand. Efterleden är fsv. radh ’bygd’. Jfr → härad.

Arby sn, Södra Möre hdSmåland. ecclesiam Arby 1346. – Sockennamnet, som är ett gammalt bynamn, innehåller i förleden genitiv singularis ar av fsv. a ’å, vattendrag’. Efterleden är → by ’gård; by’. Byn Arby låg tidigare närmare Hagbyån än nu. – 

Ardala tätort, Västra Gerums snSkånings hdVästergötland. – Ardala byAladal 1278), i en sänka vid ån Flian, har givit sitt namn till tätorten, som vuxit fram i anslutning till Ardala hållplats, anlagd vid en järnvägslinje öppnad för trafik 1899. Ortnamnets förled innehåller genitiv av trädbeteckningen al och efterleden dal.

Ardre sn, Gotland. Ardrum 1300-talet avskr. – En säker tolkning av namnet saknas. Det har sammanhållits med redskapsbeteckningen årder, en föregångare till plogen. Det skulle då antingen syfta på en äga upptagen med hjälp av ett årder (genom ärjning) eller en terrängformation som liknats vid ett årder. 

Arentorp tätort, Södra Kedums snBarne hdVästergötland. – Namnets förled innehåller genitiv av ett kvinnonamn fsv. *Arna eller av mansnamnet Arne. Efterleden är → torp ’nybygge’. Tätorten har fått sitt namn från Arentorps by (Arnothorp 1352, i Arnathorpe 1353) men ligger i Kedums by vid sockenkyrkan, där Arentorps järnvägsstation anlades vid en 1899 öppnad bandel.

Arholma ö, Björkö-Arholma snBroVätö skgUppland. → Björkö-Arholma.

Arild tätort, Brunnby snLuggude hdSkåne. hellige Aruidtz leye ca 1510 avskr., Hellij aruitz leÿe ca 1524, hellige Arrildz leÿe 1556. – Namnet innehåller ursprungligen genitiv av mansnamnet Arvid, senare ombildat till Arild. Efterleden är läge ’fiskeläge’. Den nuvarande officiella formen tillkom under slutet av 1800-talet i stället för det lokalt brukade Arildsläge eller Läget. Till orten och dess medeltida kapell (capella sanctj Arvidj 1475) är knuten en sägen om ett lokalhelgon, S:t Arild.

arin 
Önamn som i dag slutar på, arö, (, n, kan ha olika ursprung men många av dem innehåller det fornsvenska ordet arin (ærin). Detta betyder ’härd, eldstad’, men man har räknat med att det ursprungligen syftat på hård, grusig mark, dvs. mark som lämpade sig för eldstäder eller vid vilken sådana kunde liknas. Belysande är det besläktade äril, som i dialekterna kan betyda dels ’ugnsbotten, härd’, dels ’småstenig jord’ o.d. Som önamnselement får man tänka sig att arin ursprungligen haft betydelsen ’grusbank, grusrevel’. Detta stämmer väl med de sakliga förhållandena; öarna ifråga har vid tiden för namngivningen huvudsakligen bestått av hårt packat grus eller terrängbildningar som innehåller sådant material, t.ex. åskullar och moränhöjder. Ordet uppträder i ortnamnen vanligen i plural form arna(r). Vid sidan därav förekommer också ett *ærn(e) med sannolikt samma betydelse som arin. Namnen är ålderdomliga och bör i huvudsak vara tillkomna före vikingatiden. De finns framför allt i Mälarområdet och Stockholms skärgård. Några kända exempel från detta område är → Dalarö, → Helgarö, Husarö och → Resarö (däremot har → Ingarö och → Runmarö annan bakgrund). Enstaka fall uppträder längre åt norr och söder längs Östersjökusten. Bland dessa kan nämnas stadsnamnet → Kalmar samt Lingarö i Hälsingtuna sn, Hälsingland. Som framgår av exemplen har ordet främst använts för att bilda önamn, men det kan även ingå i namn på lokaler av andra typer, jfr → 

Litteratur: Lars Hellberg, Forn-Kalmar. Ortnamnen och stadens förhistoria, i Kalmar stads historia 1. Kalmarområdets forntid och stadens äldsta utveckling. Tiden intill 1300-talets mitt (1979), s. 125–31; Nils-Gustaf Stahre, Ortnamn i Stockholms skärgård (1986), s. 125–27.

Aringsås f.d. sn, Allbo hdSmåland. (innan) Arissåsa sokn 1413 avskr. – Namnet har övertagits från kyrkbyn. Det har bl.a. tolkats som ett ursprungligt *Aras, sammansatt av genitiv singularis ar av fsv. a ’å’ och fsv. as ’ås’, dvs. ’åsen vid ån’. Enligt ett nyligen framlagt tolkningsförslag innehåller namnet ett fornsvenskt ord *arinsās ’grusås’, innehållande → arin. Namnet ändrades 1945 till → Alvesta.

Arjeplog kn, sn, tätort, Lappland. – Namnet, äldst belagt 1671, är en försvenskning avpitesÁrjepluovve. Förleden innehåller genitiv av (h)árjje ’ås’ och efterleden pluovve ’blöt myr’, avseende den nu upptorkade terrängen i samhällets centrala del.

Arkelstorp tätort, by och f.d. hälsobrunn, Oppmanna snVillands hdSkåne. (y) Archilstorp 1570-talet. – Tätorten har vuxit fram på ägorna till byn Arkelstorp kring en år 1885 öppnad järnvägsstation. Vid byn, som ligger en dryg kilometer från tätorten, finns en känd hälsobrunn. Namnet är sammansatt av genitiv av mansnamnet fda. Arnketil (Arnkil) och → torp ’nybygge’.

Arlanda flygplats nordöst om Märsta, Uppland. – Flygplatsen kallas också Stockholm-Arlanda. Ortnamnsforskaren Lars Hellberg föreslog 1958 att den nya flygplatsen skulle kallas Arland, äldre namn på ett medeltida härad där flygplatsen är belägen (→ Ärlinghundra härad). Ortnamnskommissionen (se inl. 5) ändrade namnförslaget till Arlanda, vilket därefter fastställdes av regeringen. Jfr → Halmsjön.

Arlöv tätort, Burlövs snBara hdSkåne. Arleue 1100-talets mellersta del. – Tätorten, en f.d. by, är sammanvuxen med Malmö. Namnets svårtolkade förled har sammanställts med fvn. ôrð ’gröda’. Efterleden är → löv.

Armasjärvi sjö, HietaniemiÖvertorneå snrNorrbotten. – Den avlånga sjön hette tidigare Kukasjärvi, vilket är en förfinskning av lulesam. Guhkesjávrre ’Långsjön’. Namnet ändrades till Armasjärvi, när den första bebyggelsen vid mitten av 1700-talet uppstod vid sjön. Armas- tyder på att nybyggaren kom från byn Armassaari på den finska sidan av Torneälven. Efterleden är fi. järvi ’sjö’.

Armsjön sjö, Gnarps snHälsinglandNjurunda snMedelpad. – Namnet är äldst belagt 1646. arm, sannolikt syftande på de armliknande förgreningarna i södra delen av sjön.

Arnäs sn, Ångermanland. (de) Arnæs 1374. – Namnets förled innehåller antingen fornsvensk genitiv singularis eller pluralis av fågelbeteckningen örn eller en form av → arin ’grusö, grusig mark’. Efterleden har här antagits betyda ’landsträcka längs vatten’, åsyftande stranden på östra sidan av den havsvik som i äldre tid sträckte sig in förbi Arnäs.

Arnö tätort, Nyköpings stadSödermanland. – Tätorten har under 1900-talet vuxit fram invid säteriet Arnö (Arnedhe 1366) och erhållit sitt namn från denna gård. Namnets förled kan innehålla fornsvensk genitiv singularis eller pluralis av fågelbeteckningen örn eller genitiv pluralis av → arin ’grusö, grusig mark’. Efterleden innehåller → ed ’väg; passage mellan eller utmed vatten’, här med oviss syftning.

Arnö ö, f.d. sn, Trögds hdUppland. (de) Arnø 1344, parochia Bondæarnøø 1352. – I namnet ingår fornsvensk genitiv singularis eller pluralis av fågelbeteckningen örn och ö. Bond- är tillagt för att skilja namnet från → Biskops-Arnö. Namnet avsåg äldst bara den norra delen av nuvarande Arnö. 

Arnön by, Rogsta snHälsingland → Hornslandet.


-arp → torp.

Arrie sn, Oxie hdSkåne. Arrøgum mansus 1100-talets mellersta del (avser kyrkbyn). – Sockennamnet är lånat från kyrkbyn. Förleden innehåller möjligen ett forndanskt mansnamn *Arri. Efterleden är → hög.

Artfjället fjällmassiv vid riksgränsen, Tärna snLappland. Ardifjäll 1670. – Namnet är en försvenskning av sydsam. Aartege(vaerie), vars förled sannolikt är en bildning till ett äldre ord artog ’tio (ekorr)skinn’, ett lån från fvn. ørtog (ærtog) ’tio penningar’. Efterleden vaerie betyder ’berg, fjäll’. Platsen har i så fall utnyttjats för anskaffning av ekorrskinn, som tidigare var handelsvara och skattemedel. Förleden kan dock även innehålla sydsam. (h)aartege ’ryggpartiet mellan skuldrorna’, här använt i överförd betydelse om ett terrängparti.

arvaby 

arve Namnen på -arve är en stor och för Gotland säregen namngrupp. Närstående namnbildningar finns dock i Uppland och Nyland (-arvaby); jfr även → arvet i Dalarna och det sydsvenska → löv som båda betyder ’arvegods’. Efterleden -arve innehåller ett forngutniskt ord arvi ’den som ärver, arvinge’. Förlederna utgörs vanligen av ett personnamn som syftar på den som lämnat arvet. Ett namn som Larsarve ska således förstås som ’Lars arvinges (eller arvingars) gård’, där gård är underförstått och inte har något synligt uttryck i namnet. Ortnamnen på -arve, forngutniskt -arva, är således att uppfatta som ett slags personbinamn i genitivform. De är därmed jämförbara med den andra karakteristiska gårdnamnstypen på Gotland som utgörs av personnamn eller personbeteckningar i genitiv (→ Smiss). Även där får man räkna med ett underförstått gård e.d. Kronologin för -arve-namnen är omdebatterad. Namn som Jaksarve av Jakobsarve och Petsarve av Petersarve innehåller kristna personnamn och bör vara tillkomna efter kristendomens införande. Skradarve innehåller lågtyskans schrader ’skräddare’ och kan vara skapat en god bit in i medeltiden. Å andra sidan innehåller många av namnen urgamla gotländska personnamn som t.ex. Liknvidh i Lickedarve och Fridhgair i Frigsarve. Namntypen har uppenbarligen varit produktiv under medeltiden men kan gå tillbaka på mönster som utbildats redan under förhistorisk tid. Vid sidan av gårdnamnen finns också ett större antal ägonamn på -arv, -arvet. Hur dessa ska förstås är omdiskuterat.

  Litteratur: Anders Andrén, Vem lät bygga kyrkorna på Gotland?i Saga och sed 2009s. 31–59; Evert Melefors, Byngen, Smissen och Listar. Inbyggarbeteckningar och husbondenamn på Gotland 1. Typologi och ordbildning (1983), s. 157–74; dens., De gotländska ägonamnen på -arve, i Kust och kyrka på Gotland. Historiska uppsatser (2010), s. 49–74; Ingemar Olsson, Gotländska ortnamn (1994), s. 48–52.

arvet Efterleden, som betyder ’arvegods’ (jfr → arve och → löv), är främst företrädd i Dalarna (enstaka exempel finns också från Västmanland, Uppland och Hälsingland). Namnens förleder innehåller till övervägande delen mans(bi)namn eller yrkesbeteckningar, säkerligen syftande på dem som lämnat jorden i arv, t.ex. Domare i → Domnarvet. Tyngdpunkten för utbredningen ligger i den gamla Kopparbergslagen runt Falun, där namnen troligen har avsett de röjningar, s.k. täkter, som på särskilda villkor kunde upptas runt Kopparberget under medeltiden. Namngruppen hör huvudsakligen till medeltidens två sista århundraden – inga namn är med säkerhet kända före 1300-talets mitt.

  Litteratur: Harry Ståhl, Bebyggelsenamnen på -arv(et) i Falutrakteni Namn och bygd 29 (1941)s. 33–37; dens., Ortnamnen i Kopparbergslagen (1960), s. 150–66 (spec. 164–66). 

Arvidsjaur kn, sn, tätort, Lappland. Arffwe träsk 1559, Arues järff by 1600. – Namnet är lånat från den sameby i vilken kyrkan uppfördes 1607. Det är en försvenskning av umesam. Árviesjávrrie, bildat till árvies ’(rikt) givande’ och jávrrie ’sjö’ med syftning på fisket i sjön med samma namn vid samhället. Gamla skrivformer av efterleden avspeglar fi. järvi ’sjö’, vilket har tolkats som att de härrör från en finsktalande eller åtminstone finskkunnig skrivkarl, förmodligen en birkarl (handelsman med monopol på lappmarkshandeln och skatteuppbörd bland samer), inte att området var finskspråkigt.

Arvika kn, stad, Värmland. (in) Aruikum 1354. – Namnet avsåg äldst troligen en by (nu Arvika prästgård och Kyrkebyn). Det innehåller i förleden genitiv singularis ar av fsv. a ’å’. Efterleden innehåller antingen det vanliga vik med syftning på Kyrkviken eller ett ord för ’krök’, fsv. vik eller *viki, med syftning på krökar i Kyrkebyälven.

Asa sn, Norrvidinge hdSmåland. (de) Asa 1322. – Namnet har tidigare tolkats som pluralis av fsv. as ’ås’, syftande på de två åssträckningarna norrut mot Kråketorp. Asa är dock snarare ett äldre namn på Asasjön, fsv. *Asi ’den brusande, sjudande’.

Asarum sn, tätort, Bräkne hdBlekinge. Asrom sogen 1465. – Sockennamnet avsåg ursprungligen kyrkbyn (nu en tätort). Det är sammansatt av fda. as ’ås’, med syftning på ett höjdparti öster om kyrkan, och → rum ’öppen plats’.

Asby sn, tätort, Ydre hdÖstergötland. Aasby 1336. – Kyrkbyn har givit socknen dess namn. Förleden innehåller fsv. as ’ås’ med syftning på den ås där kyrkbyn ligger. Efterleden är → by ’gård; by’. Tätorten har vuxit fram vid kyrkan och kyrkbyn.

Asige sn, Årstads hdHalland. – Socknen är namngiven efter en gård (Asaka ca 1300), belägen nära sockenkyrkan vid en ås. Se vidare → Barne-Åsaka.

Ask sn, Onsjö hdSkåne. ecclesie Ask 1285 avskr. – Socknens namn, som är lånat från kyrkbyn, innehåller trädbeteckningen ask. Det kan ursprungligen ha avsett antingen en enstaka ask eller ett bestånd av flera träd.

Ask sn, Aska hdÖstergötland. Aska sokn 1380. – Kyrkbyn har givit socknen dess namn, som innehåller trädbeteckningen ask och åsyftar ett bestånd av askar. På platsen växer än i dag mycket ask.

Aska härad hd, Östergötland. (in) Asscahered 1293. – Aska härad har namn efter en samlingsplats. Två byar inom häradet kan ligga bakom häradsnamnet, ingendera dock betygad som tingsplats under medeltiden: Ask (fsv. i Ask, i Aske) i socknen → Ask och Aska (fsv. i Askum) i Hagebyhöga socken. Båda byarna har ett centralt läge inom den gamla bygden på slätten i häradet. I Aska ligger Askahögen, en gravhög som kan ha tjänat som tingshög. I båda byarna växer rikligt med ask. Om häradsnamnet utgår från det singulara Ask, får Aska- antas vara genitiv pluralis av en därtill bildad inbyggarbeteckning fsv. *askar.

Aske gods, Håtuna snHåbo hdUppland. (de) Aski 1311. – Namnet tycks innehålla dativ singularis av trädbeteckningen ask med ursprunglig syftning på ett askbestånd, mindre troligt på en enstaka ask.

Askeby sn, tätort, Bankekinds hdÖstergötland. – Namnet, som stammar från kyrkbyn, har också använts om ett kloster på platsen (Askaby 1230- eller 1240-talet). Förleden innehåller genitiv pluralis av trädbeteckningen ask. Efterleden är → by ’gård; by’. Tätorten har vuxit fram vid kyrkan, kyrkbyn och Askeby station; den sistnämnda anlades vid en 1908 öppnad bansträcka.

Asker sn, Askers hdNärke. (De) Asker 1314? – Sockennamnet har övertagits från kyrkbyn, nu kallad Askersby. Det kan vara fornsvensk genitivform av trädbeteckningen ask eller en bildning till detta ord.

Askersby tätort, Askers snhdNärke → Asker.

Askers härad hd, Närke. (ij) Askarz hærathe 1389. – Häradet har namn efter kyrkbyn, Askersby, i socknen → Asker. Asker är betygat som medeltida tingsplats.

Askersund kn, stad, sn, Närke. (De) Askæsund 1314? – Namnet syftar ursprungligen på sundet mellan sjöarna Viken och Alsen. Förleden är genitiv pluralis av trädbeteckningen ask. Förledsformer med -r uppträder sporadiskt redan i slutet av 1300-talet. Namnet har senare övertagits av en tingsplats och senare av en by, som givit namn åt socknen och staden.

Askeryd sn, Norra Vedbo hdSmåland. (de) Askeryt 1282. – Sockennamnet, som tidigare tillkom kyrkbyn, är bildat av trädbeteckningen ask och → ryd ’röjning’.

Askim sn, Askims hdVästergötland. (i) Askym [...] sogn 1489. – Sockennamnet har övertagits från byn Askim. Förleden ask torde syfta på vegetationen på platsen. Efterleden är → hem ’boplats; gård’.

Askims härad hd, Västergötland. Askemshæræði 1200-talets slut. – Häradet har namn efter kyrkbyn i socknen → Askim.

Asklanda sn, Gäsene hdVästergötland. (j) Askælandæ sokn 1420. – Kyrkbyn har givit socknen dess namn. Förleden innehåller genitiv pluralis av trädbeteckningen ask och efterleden → land.

Askome sn, Årstads hdHalland. (i) Askeme 1455 (avser kyrkbyn). – Sockennamnet är lånat från kyrkbyn. Namnet innehåller trädbeteckningen ask och dativ singularis av → hem ’boplats; gård’.

Askum sn, Sotenäs hdBohuslän. Askæims kirkia 1391. – Namnet är sammansatt av trädbeteckningen ask och → hem ’boplats; gård’.

Askö ö och by (Stora Askö), Östra Eds snNorra Tjusts hdSmåland. (pa) Askø 1453. – Namnet är sammansatt av trädbeteckningen ask och ö. Asken var ett viktigt lövtäktsträd, och namnet kan vittna om tidig lövtäkt på ön.

Asmundtorp sn, tätort, Rönnebergs hdSkåne. (jn) villa … Asmunda Thorpi 1100-talets mellersta del (avser kyrkbyn). – Sockennamnet har övertagits från kyrkbyn (nu en tätort). Det innehåller mansnamnet fda. Asmund och → torp ’nybygge’.

Aspa löt gammal tingsplats, Ludgo snRuntuna hdSödermanland. (apud) Aspuløt 1302. – Namnet innehåller i förleden bynamnet Aspa. Det återgår i sin tur på ett namn på Storån norr om byn och är säkerligen bildat till fiskbeteckningen asp. Efterleden är löt ’betesmark’, ursprungligen ’sluttning’. Här kan det mer direkt syfta på tingsplatsen.

Aspeboda sn, Dalarna. – Under medeltiden avsåg namnet, äldst belagt 1368, en gård. Förleden utgörs av ett sjönamn *Aspe, bildat till trädbeteckningen asp, snarast med syftning på sjön Lilla Aspan. Efterleden är pluralis av → bod.

Aspelands härad hd, Småland. (in ...) Asbolandia (latiniserat) 1299, (in) Asboland 1337. – Aspeland är ett av de »land» i → Småland som inordnats som distrikt i häradsindelningen. Namnet är sammansatt av asbo(a), genitiv av asbo(a)r ’åsbor’, och → land ’land(skap)’; det är det enda av »smålanden» i Småland som har denna efterled. Den ås som avses i namnet är en lång rullstensås, som från trakten av Gränna vid Vättern i sydöstlig riktning genom bl.a. Aspeland sträcker sig ned till trakten av Pataholm vid Kalmarsund. Det har antagits att Aspeland har omfattat mer än dess från historisk tid kända område, bl.a. → Handbörds härad, där Emån bryter igenom den nämnda åsen.

Asperö ö, tätort, fiskeläge, Styrsö snAskims hdVästergötland. Aspærø ca 1300. – Namnet innehåller genitiv av trädbeteckningen asp, sannolikt i kollektiv betydelse, och ordet ö.

Aspudden stadsdel, Stockholms stad. – Namnet uppträder 1772 som beteckning på ett torp under → Hägersten, senare delat på Stora och Lilla Aspudden. Ett privat byggnadsföretag byggde här en förstad på 1910-talet, vilken fick överta namnet Aspudden. Detta är sammansatt av trädbeteckningen asp och udde. Torpen låg dock inte vid något vatten och namnets ursprungliga syftning är därför oklar. 

Aspåker by, Husby snDalarnasamt gårdRåby-Rönö snRönö hdSödermanland → åker.

Aspås sn, tätort, Jämtland. (a) Aspasum 1348. – Ortnamnet är sammansatt av trädbeteckningen asp och pluralis (se inl. 3.3.1) av ås. Namnet syftade ursprungligen på den höjdsträckning där kyrkan ligger och avsåg tidigare även byn Storgården. I sockennamnet ska det kanske snarast fattas som ett bygdenamn.

Aspö sn, ö, Medelstads hdBlekinge. – Socknen utbröts ur Nättraby socken 1925 (församlingen redan 1888). Namnet, som ursprungligen avsåg socknens huvudö och senare också en by, är känt från 1583. Det är sammansatt av trädbeteckningen asp och ö.

Aspö sn, Selebo hdSödermanland. (Jn) Aspu 1257 sen avskr. – Namnet var ursprungligen ett önamn, fsv. Aspa ’Aspön’.

Atlingbo sn, Gotland. (j) Atlinga bo 1300-talets mitt. – Belägget är hämtat från Gutasagan. Namnet har vanligen ansetts innehålla atlingar (→ -inge) ’ättlingar till Atle’ och → bo ’bygd’, alltså ’Atles ättlingars bygd’. Samma personbetecknande atling ingår även i gårdnamnet Lilla Atlings, vilket kan återgå på ett äldre *Atlinge. Namnet Atlingbo kan vara ett primärt sockennamn, tillkommet i samband med sockenbildningen.

Attmar sn, Medelpad. (in) Otman 1425, (til) Admanne kirkia ca 1480. – Namnet går tillbaka på ett prepositionsuttryck *at Marma ’vid Marmen’, åsyftande bebyggelse, troligen kyrkbyn, intill sjön Marmen.

Augerum sn, Östra hdBlekinge. (j) Awarwm 1440 (avser kyrkbyn). – Sockennamnet, som är lånat från kyrkbyn, innehåller ave ’grund vik’, med syftning på ett parti i Lyckebyån, och → rum ’öppen plats’.

Ausås sn, Södra Åsbo hdSkåne. (in) parochia Achæsaas 1300-talet, ecclesie Hathasaas 1361, (wti) Awetzaass 1465 (avser kyrkbyn). – Sockennamnet har övertagits från kyrkbyn. Förleden är oklar. Efterleden ås syftar på höjden vid sockenkyrkan.

Avesta kn, stad, Dalarna. – Namnet är lånat från byn Åvsta (in Aghastadhum 1303) i Krylbo. Byn hade under medeltiden ett laxfiske i Dalälven vid nuvarande Avesta, 1643 kallat Åffwestafors. Så småningom kommer skrivningen Ave- att reserveras för Avesta och Åv- för Åvsta. Förleden i Åvsta innehåller ordet ave (i belägget med biformen age) ’älvutvidgning, vik med bakvatten’ med syftning på en nu utfylld vik vid Krylbo torg. Efterleden kan innehålla antingen stad ’båtplats’ eller → sta(d). Se också → Krylbo.

Axberg sn, Örebro hdNärke. (de) Axaberg 1314? – Namnets efterled berg syftar troligen på den höjd där kyrkan är belägen. Förleden har ännu ej fått någon tillfredsställande tolkning.

Axelvold gods, Svalövs snRönnebergs hdSkåne. Axeluol 1578, Axeluold 1581. – Godset bildades 1564 och gavs namn efter grundaren Axel Tønnesen Viffert. Efterleden är en dansk skriftform av ordet vall, här snarast använt efter mönster av äldre slotts- och herrgårdsnamn.

Axtorna by, Köinge snFaurås hdHalland. vnam curiam [’en gård’] Axstorne 1362 sen avskr. – Förleden är dunkel. Efterleden kan innehålla ordet torn ’törne, törnbuske’. Vid byn stod ett slag mellan svenskar och danskar 1565.

Axvall tätort, f.d. exercisplats, Norra VingsSkärvs snrValle hdVästergötland. – Namnet, ca 1325 belagt som Affsæualdær med syftning på en allmänningsskog, har använts om det markområde som senare blev exercisplatsen Axevalla hed. Efterleden innehåller ordet vall ’slät, gräsbevuxen mark’ och förleden troligen dialektordet afse ’bäck’ åsyftande ett eller flera nu försvunna vattendrag på Axevalla hed. På platsen fanns under medeltiden slottet Axvall (Axsawaldh 1315 avskr.). Tätorten har vuxit fram i anslutning till Axvalls järnvägsstation, som anlades vid en järnvägslinje öppnad 1874. Jfr → Valle härad.





B 

Backa tätort, Vallda snFjäre hdHalland. Backegaard 1563, Bache 1592. – Tätorten är till stora delar framvuxen inom byn Backa. Namnet innehåller en böjd form av backe ’höjd, kulle’. Byn är belägen på och vid höjder.

Backa tätort, Värö snViske hdHalland → Väröbacka.

Backa sn, Västra Hisings hdBohuslänsamt stadsdelGöteborgs stadVästergötland. Bakka kirkia 1388. – I namnet ingår en böjningsform av ordet backe. Kyrkbyn, efter vilken socknen fått sitt namn, ligger på en höjd. Stadsdelen är namngiven efter socknen.

Backaryd sn, tätort, Medelstads hdBlekinge. Bagerydt 1583 (avser kyrkbyn). – Sockennamnet, som har övertagits från kyrkbyn (nu en tätort), innehåller troligen fda. bakær ’bagare’, kanske använt som mansbinamn. Efterleden är → ryd ’röjning’.

Backberg tätort, Ovansjö snGästrikland. Backeberg 1541, Backa 1542. – Tätorten är framvuxen ur en by Backberg, längre tillbaka tydligen också benämnd Backa (en böjningsform av ordet backe). Ännu i våra dagar har byborna kallats för backarna och byns fäbodar för Backa fäbodarna. Byn ligger på en brant kulle. Namnet tolkas lämpligen som ’berget som (byn, gården) Backa ligger på’.

Backe tätort, Fjällsjö snÅngermanland. Backe 1542. – Den by som ursprungligen bar namnet låg i en sluttning. Tätorten har övertagit namnet från byn och järnvägsstationen Backe.

Badelunda sn, Västerås stadVästmanland → Västerås Badelunda.

Bagarmossen , stadsdel, Stockholms stad.Bagaremossen 1846. – Namnet syftade ursprungligen på en mosse belägen kring nuvarande Lagaplan. Enligt en tradition ska mossen först ha blivit uppodlad av en bagare som ägde Skarpnäcks gård, till vilken området hörde.

Baggböle hgd och f.d. sågverk, Umeå snVästerbotten. Baggaböle 1530–31. – Namnet är övertaget från en by. Förleden innehåller genitiv av mans(bi)namnet fsv. Bagge, efterleden är → böle ’boplats; gård’, här snarast i betydelsen ’(avsides) nyodling; nybygge’.

Baggensfjärden fjärd, Värmdö skgUpplandsamt SvartlösaSotholms hdSödermanland → Baggensstäket.

Baggensstäket sund, Boo snVärmdö skgUpplandSaltsjöbadens förs.Svartlösa hdSödermanland. Baggens Stääk 1638, Baggar(s) Stäket 1680-talet. – Sundets gamla namn Harstäket ersätts under 1600-talet av detta namn. Utbytet kan hänga samman med att den berömde sjöhjälten Jacob Bagge fick den vid sundet belägna Bo gård i förläning av Gustav Vasa. De stundom uppträdande formerna Baggarstäket o.d. kan återspegla en folklig omtolkning av namnet. Enligt en annan förklaring har sundet fått namn av den intilliggande fjärden Baggensfjärden. Till grund för detta namn skulle ligga ett önamn *Baggarn, sammansatt av djurbeteckningen bagge och ett öbetecknande fornspråkligt *garn (ursprungligen ’tarm’) eller → arin ’grusö, grusig mark’. Något sådant namn är dock inte belagt. Efterleden i Baggensstäket är bestämd form av fsv. stæk som kan syfta på förpålningar i försvarssyfte i sundet eller möjligen fasta fiskeanläggningar.

Baggetorp tätort, Västra Vingåkers snOppunda hdSödermanland. – Tätorten har fått sitt namn från gården Baggetorp (Backetorpp 1498, Baggatorp 1535) och har vuxit fram i anslutning till platsens järnvägsstation, öppnad för trafik 1878. Namnet innehåller trots den äldsta skrivningen Backe- troligen djurbeteckningen bagge (då sannolikt använd som mansbinamn). Efterleden är → torp ’nybygge’.

Baldersnäs gods, Steneby snVedbo hdDalsland. Balness 1512. – Namnet, vars förled på 1800-talet omformades till Balders-, kan innehålla ett Ball- ’kraftig’ och betyda ’det stora näset’. Baldersnäs ligger på ett långt utskjutande näs i Laxsjön.

Baldringe sn, Herrestads hdSkåne. (de) Baldringi 1256 avskr. – Socknens namn har övertagits från kyrkbyn. Det synes vara bildat till en inbyggarbeteckning pluralis *baldrungar med oviss innebörd (→ -inge).

Balingsta sn, Hagunda hdUppland. (ad [’till’]) curiam Baldingstad 1292 (avser kyrkbyn). – Namnet är övertaget från byn Balingsta. I förleden har man velat se ett mansbinamn *Baldunger, vars -ung senare ombildats till -ing(-) i ortnamnet. Efterleden är → sta(d). 

Balkåkra sn, Ljunits hdSkåne. (in) Balkaræ 1400 (avser kyrkbyn). – Sockennamnet har lånats från kyrkbyn. Det innehåller troligen ett ord *balkåker, där balk betyder ’jordrygg mellan två (plog)fåror’.

Ballingslöv tätort, Stoby snVästra Göinge hdSkåne. Balluncslef 1200-talets första hälft. – Namnet är sammansatt av genitiv av det forndanska mansnamnet Ballung och → löv. Tätorten har vuxit fram ur en by.

Balsby tätort, by, Nosaby snVillands hdSkåne. (Iohannes) Baldzby 1302 avskr., (i) Balsby 1496. – Tätorten har vuxit fram kring en 1885 tillkommen järnvägsstation på ägorna till den sydöst därom belägna byn Balsby. Namnets förled innehåller möjligen ett äldre namn *Ball ’den stora’ på den närliggande sjön Råbelövssjön. Efterleden är → by ’gård; by’.

Baltak sn, Vartofta hdVästergötland. Baltægh 1315. – Kyrkbyn har givit namn åt socknen. Namnets förled är oklar; den kan innehålla genitiv av mansnamnet fsv. Balte eller adjektivet fsv. *balder (med oursprungligt d) i betydelsen ’stor’. Efterleden innehåller ägobeteckningen teg.

Banka by, Bankekinds snhdÖstergötland → Bankekinds härad.

Bankekind sn, tätort, Bankekinds hdÖstergötland. – Häradsnamnet → Bankekind ersatte på begäran av sockenborna 1904 socknens gamla namn Svinstad (in parrochia Swinstadhum 1337), lånat från kyrkbyn och sammansatt av svin ’(vild)svin’ och → sta(d). Tätorten ligger vid kyrkan och har fått sitt namn från socknen.

Bankekinds härad hd, Östergötland. (ij) Bankakindæ hæraþe 1361. – Häradet har uppkommit vid indelningen i häradsdistrikt av ett »land» benämnt *Kind (→ kind). Banka- syftar säkerligen på en – dock ej dokumenterad – gammal samlingsplats i den centralt belägna byn Banka i Bankekinds socken. Bynamnet Banka (j Bankadhom 1383), bildat till ett ord fsv. *bank(e) ’backe, kulle’, syftar på en tydligt markerad höjd, där byn är belägen.

Bankeryd sn, tätort, Tveta hdSmåland. (in) Bancharyudh 1315. – Sockennamnet, som övertagits från kyrkbyn, innehåller troligen ett ord fsv. *bank(e) ’backe, kulle’ och syftar antingen på höjdsträckningen mellan kyrkbyn och Vättern eller höjderna väster om byn. Efterleden är → ryd ’röjning’.

Bara f.d. sn, nu del av Hörsne sn, Gotland. Barum 1300-talet avskr. – Ortnamnet kan sammanhänga med adjektivet bar ’naken, skoglös’.

Bara sn, tätort, Bara hdSkåne. (in) Baræ 1283 avskr. (avser troligen kyrkbyn). – Namnet, som äldst avsåg kyrkbyn, är en bildning till adjektivet bar med syftning på ett kalt område utan buskar och träd. Tätorten, belägen sydväst om kyrkbyn, har vuxit upp kring kring en järnvägsstation, som öppnades 1894.

Bara härad hd, Skåne. Barahereth 1280-talet avskr. – Häradet har namn efter kyrkbyn i socknen → Bara.

Barkarö(by) tätort, Västerås-Barkarö snTuhundra hdVästmanland → Västerås-Barkarö.

Barken sjö, NorrbärkeSöderbärke snrDalarna. – Namnet, äldst belagt på 1650-talet, innehåller troligen fsv. *barke ’strupe’ med syftning på den i Söderbärke belägna förträngningen mellan Norra och Södra Barken. Den härmed samhöriga inbyggarbeteckningen fsv. *bærkiar kom att beteckna »bärkarnas» boplats, nuvarande Kyrkbyn i Söderbärke, och så småningom en socken (in Berkium 1352, j Berkia sookn 1373). Denna delades senare upp i Norrbärke och Söderbärke socknar, vilkas namn är tidigt belagda (ij Nordberkium 1372, in ecclesia Sudhirberkiæ 1352).

Barkeryd sn, Tveta hdSmåland. (de) Bierkrydhum 1307 avskr. – Sockennamnet har möjligen övertagits från en äldre by. Förleden innehåller sannolikt en sidoform *biærk till trädbeteckningen fsv. biork ’björk’. Efterleden är → ryd ’röjning’.

Barkåkra sn, Bjäre hdSkåne. (in) Barkakræ 1333. – Namnet, som är övertaget från kyrkbyn, har som efterled → åker. Förleden kan innehålla bark med syftning på barktäkt eller också ett fda. *barki ’strupe’ med syftning på en eller flera långsmala åkrar.

Barlingbo sn, Gotland. (de) Barlingabo 1380. – Ortnamnet innehåller en inbyggarbeteckning bardlingar (→ -inge), bildad till det gotländska ordet bard ’kant, ås’. Efterleden är → bo ’bygd’, och namnet betyder således ’åsbornas bygd’. På en gravsten vid kyrkan omtalas en Botulphus Bardlingi, död 1306. Bardlingi kan här vara namnet på den gård som ligger bakom inbyggarbeteckningen i sockennamnet. Namnet Barlingbo kan vara ett primärt sockennamn, tillkommet i samband med sockenbildningen.

Barnarp sn, tätort, Tveta hdSmåland. (in) parochia Barnæthorp 1343. – Sockennamnet har övertagits från byn Barnarp. Förleden har antagits innehålla pluralis av barn, angivande att bebyggelsen tillfallit barn vid jordaskifte eller utflyttning. Efterleden är → torp ’nybygge’.

Barne härad hd, Västergötland. Barcnahæræd 1200-talets slut. – Till grund för häradsnamnet ligger säkerligen ett ånamn fsv. *Barkn, som antas ha avsett den genom häradets norra del rinnande Afsån, ett biflöde till Lidan. Det ansatta ånamnet är sannolikt bildat till eller nära besläktat med fsv. *barke (fvn. barki) ’strupe’. Afsån rinner, särskilt i sitt övre lopp, i en djupt nedskuren fåra, som genom sin trånghet kan ha erinrat om en strupe. 

Barne-Åsaka sn, Barne hdVästergötland. Asaka sokn 1412. – Kyrkbyn Åsaka har givit namn åt socknen. Från och med 1886 är socknens officiella namn Barne-Åsaka. Namnet Åsaka ansågs tidigt kunna innehålla ett ord *aka ’åkning’ i efterleden; olika framställda förslag med denna utgångspunkt är dock osannolika. Rimligare kunde vara att ortnamnet såsom antagits innehåller ett fornsvenskt *ashak(a), *ashaki ’åsutsprång’. Mot denna tolkning talar emellertid att Åsaka och Asige bärs uteslutande av kyrkbyar och alltså kan vittna om kultplatskontinuitet från hednisk till kristen tid. Det norska Asak har också i samtliga fall blivit sockennamn. Vidare är tolkningen ’åsutsprång’ inte alltid sakligt motiverad. Mycket talar därför för att fornspråkets Asaka är ett framför allt västgötskt modenamn som i enlighet med ett senare framställt förslag innehåller en appellativisk sammansättning av as ’asagud’ och trädbeteckningen ek eller eke ’ekdunge’.

  Ortnamnet Åsaka uppträder med tillagt häradsnamn på ett flertal andra håll i Västergötland, → Kållands-Åsaka, → Skånings-Åsaka, → Vartofta-Åsaka, → Väne-Åsaka; därtill kommer by- och sockennamnet → Asige i Halland samt tre Asak och ett Åsåker i Norge. 

Barsebäck sn, tätort, f.d. kärnkraftverk, Harjagers hdSkåne. (in) Barsæbæk ca 1250. – Sockennamnet, övertaget från kyrkbyn (nu en tätort), avsåg äldst en bäck vid den gamla byplatsen. Namnets innebörd är oviss.

Barsta fiskeläge, kapell, Ångermanland. (i) Bærastadhum 1418, Barstadh 1546. – Förleden har föreslagits innehålla mansnamnet fsv. Bæri. Efterleden är → sta(d).

Barturtte fjäll vid Kungsleden, Arjeplogs snLappland. – Det pitesamiska namnets förled innehåller kanske ordet bartta ’(rök)stuga’. Efterledens betydelse är okänd. Samma förled ingår i namnet på fjällsjön Bartávrre intill fjället (tidigare skrivet Bartaure). Sjönamnets efterled är en förkortad form av pitesam. jávrre ’sjö’.

Barva sn, Österrekarne hdSödermanland. Baruum 1324. – Sockennamnet innehåller pluralis av ett mot fvn. bôrr (pluralis bôrvar) ’träd’ svarande ord, som i Barva kan avse barrskog. I en handling från 1257 (bevarad i sen avskrift) kallas socknen Barboherret ’barvabornas bygd’.

Baskemölla tätort, Gladsax snSimrishamns stadSkåne. Baske mølle 1525. – Namnet åsyftade ursprungligen en vattenkvarn (mölla ’kvarn’). Förleden är sannolikt en ljudhärmande bildning till dialektordet baska ’slå med vingarna i vatten (om fåglar)’.

Bassholmen ö, Dragsmarks snLane hdBohuslän. Baszholmen 1659. – Ön har fått sitt namn efter Bassen, en jordfast gränssten. Detta namn innehåller bohuslänska dialekters basse ’galt, stort handjur; stor klump, bjässe’. Stenen har liknats vid en galt eller helt allmänt karakteriserats som en stor klump.

Bastuträsk tätort, Norsjö snVästerbotten. – Tätorten ligger delvis på mark tillhörig Bastuträsks by 3–4 km nordväst om tätorten. Byn har namn efter det intilliggande Bastuträsket. Sjönamnet är äldst belagt 1553, bynamnet 1619. I sjönamnets förled ingår bastu med betydelsen ’med eldstad försedd enkel byggnad (använd som tillfällig bostad eller torkhus för säd, kött och fisk)’. Efterleden träsk betyder ’(större) sjö’.

Bealčán gränsfjäll, Karesuando snLappland. – Det nordsamiska namnet på Sveriges nordligaste högfjäll, med försvenskad stavning Pältsan, är otolkat.

Beateberg sn, Vadsbo hdVästergötland. – Namnet, som efterträtt Hunnekulla, erinrar om Beata Lagerberg på Ryholm. Det tillkom 1758 i samband med att ett kapell vid Ryholm ﬂyttades och gjordes till sockenkyrka men infördes i jordeboken först 1874.

Beatelund gods, Ingarö snVärmdö skgUppland. Beatalund 1715, Beatælund 1741. – Gården hette äldst Kårnäs (Kornes 1544). Det nuvarande namnet gavs åt gården i slutet av 1600-talet av ägaren riksrådet Claes Rålamb (1622–98) som hedersbevisning åt hans hustru Beata Soop, död 1672. Efterleden lund är typisk för nybildade slotts- och herrgårdsnamn från denna tid. Formen Beatalund var i bruk i vardagsspråket ännu på 1930-talet. 

Beddinge f.d. järnvägsstation, Tullstorps snVemmenhögs hdSkåne → Lilla Beddinge.

Beddingestrand tätort, Lilla Beddinge snVemmenhögs hdSkåne. – Tätorten har vuxit fram kring två äldre fiskelägen, i början av 1900-talet kallade Gamla läget och Nya läget (strax väster om Gamla läget) och senare gemensamt benämnda Beddinge läge, samt kring yngre bebyggelse norr därom på ett område kallat Beddinge Västermark, där en poststation med det nyskapade namnet Beddingestrand inrättades 1947. Jfr → Lilla Beddinge.

Bejershamn fågellokal och naturreservat, Vickleby snAlgutsrums hdÖland. – Namnet skrivs också Beijershamn. Platsen utgörs av en numera förfallen hamn. Denna anlades på 1850-talet av ett bolag som hade bildats av chefen för Ottenby stuteri, hovstallmästaren J. W. Beijer. 1857 förklarades hamnanläggningen officiellt som färjeplats och erhöll därvid detta namn.

Bellen sjö, Bellö snSödra Vedbo hdSmåland → Bellö.

Bellinga gods, Sövestads snHerrestads hdSkåne. – Slottet, som byggdes på 1860-talet, har sitt namn efter en äldre by Bellingaröd (domino Iacobo [’herr Jacob (i)’] Bælingæryth 1346). Dess namn innehåller en plural inbyggarbeteckning fda. bællingar, sannolikt bildad till dialektordet ball(e) ’boll, knöl’ med syftning på en höjd. Efterleden innehåller → ryd ’röjning’.

Bellö sn, Södra Vedbo hdSmåland. (de ...) Bællo 1337. – I sockennamnet ingår troligen ett äldre namn på Bellöbäcken, vars namn har sammanhållits med Bellen, namnet på den sjö som bäcken rinner till. Detta betyder ’den stora sjön’ och är bildat till ett adjektiv fsv. *balder ’stor’ (med oursprungligt d). Det från början osammansatta namnet, uttalat »Bälle», har senare omtolkats till Bellö.

Benestad sn, Ingelstads hdSkåne. (i) Benitzstathe 1437 (avser kyrkbyn). – Namnet, som äldst avsåg kyrkbyn, innehåller ett mansnamn fda. *Benir eller *Beni och → sta(d).

Bengtsfors tätort, Ärtemarks snVedbo hdDalsland. – Tätortens namn sammanhänger med Bengtsbron, ett 1773 belagt namn på en bro över vattendraget mellan Lelång och Bengtsbrohöljen, och med Bengtsström(men) (Bengtström 1717), ett äldre namn på nämnda vattendrag. Förleden i dessa namn utgörs väl av mansnamnet Bengt. Tätorten ligger i anslutning till Bengtsfors järnvägsstation, som anlades vid en 1895 öppnad järnvägslinje. Redan dessförinnan var Bengtsfors bruksort med kanal- och poststation.

Bengtsheden tätort, Svärdsjö snDalarna. – Namnet, belagt 1539, har övertagits från en by. Det innehåller mansnamnet Bengt och hed ’torr, tallskogsbevuxen mark’.

Bennebol gd, f.d. järnbruk, Bladåkers snNärdinghundra hdUppland. Benebol 1540 (avser gården). – Namnet är sammansatt av mansnamnet fsv. Benne (kortform till Benedikt) och → bol ’nybygge; gård’.

benning I det s, i gränsområdet mellan nordöstra Västmanland och sydöstra Dalarnafinns en väl sammanhållen ortnamnsgrupp om 18 namn med efterleden benning. Denna har utvecklats ur ett ursprungligt fornsvenskt bygning, sannolikt en förkortning av hyttobygning ’hyttbyggnad, hytta’. När namnen, som är medeltida, först nämns i källorna, betecknar de smälthyttor för järnframställning. De allra flesta namnen har personnamnsförleder, t.ex. Håkanbenning (nu → Bjurfors), → Karbenning, → Ombenning och Änglikbenning (nu → Ängelsberg). De åsyftade personerna (Håkan, Karin, Amunde och Ænglika) är väl antingen grundaren eller en tidig ägare.

  Litteratur: Harry Ståhl, Om namnen på -benning, i Namn och bygd 44 (1956), s. 76–94.

Bensbyn tätort, Nederluleå snNorrbotten. (i) Bensaby 1490. – Tätortsnamnet är ett ursprungligt bynamn. Förleden innehåller (en variant av) mansnamnet Bengt. Efterleden är → by ’gård; by’.

Berg by, Hamrånge snGästrikland → Bergby.

Berg gd, Källsjö snFaurås hdHalland. – Gårdens för åtminstone 50 år sedan ännu levande ursprungliga namn är Stek (Stiieg 1592). I detta ingår dialektordet stek ’ett slags hägnad byggnad för ryssja’ avseende en anordning för fiskfångst i det intilliggande vattendraget. Det nuvarande namnet har uppstått genom ett par felaktiga avskrivningar i jordeboken (Steegh &gt; Stergh &gt; Bergh, sistnämnda från 1648).

Berg kn, sn, Jämtland. (De) Biergh 1344. – Kommunens namn är övertaget från socknen vilken i sin tur har fått namn efter kyrkbyn, nuvarande Bergsbyn. Namnet, som innehåller berg (fsv. biærgh), syftar ursprungligen på det väldiga → Hoverberget. – Bild 31.

Berg sn, Norrvidinge hdSmåland. (de) Byærgh 1273. – Sockennamnet, övertaget från kyrkbyn, innehåller berg (fsv. biærgh), syftande på höjden där kyrkan ligger.

Berg sn, Vadsbo hdVästergötland. Biargh 1330-talet. – Sockennamnet är lånat från kyrkbyn på Billingen.

Berg sn, Snevringe hdVästmanland. Biargh 1330-talet. – Socknens namn innehåller berg (fsv. biærgh) med syftning på den höjd där kyrkan ligger.

Berg tätort, Åtvids snBankekinds hdÖstergötland. – Tätorten, som ligger vid och har fått sitt namn från byn Berg (a Biærghe 1409), innehåller berg (fsv. biærgh). Landskapet vid byn är småkuperat.

Berg tätort, Vreta klosters snGullbergs hdÖstergötland. – Tätorten, som tidigare hette Bergs slussar, har fått namn av Bergs slussar i Göta kanal. Berg stammar från den intilliggande byn Berg (Bergh 1344). Byn ligger på ett upphöjt terrängparti vid Roxen.

Berga gd, Hallsbergs snKumla hdNärke → Hallsberg.

Berga tätort, Högsby snHandbörds hdSmåland. – Tätorten har övertagit sitt namn från herrgården Berga (de Biærgom 1298). Det innehåller plural form (se inl. 3.3.1) av berg (fsv. biærgh).

Berga sn, Sunnerbo hdSmåland. (in) uilla Bierghom 1279 (kyrkbyn). – Sockennamnet, som har plural form (se inl. 3.3.1), avsåg ursprungligen kyrkbyn och innehåller berg (fsv. biærgh).

Berga gods, Västerhaninge snSotholms hdSödermanland. (i) Dygraberghom 1401, (j) Berghom, (j) Bergum 1437. – I det äldsta belägget ingår fsv. digher, degher ’stor’, riksspråkets diger. Berga, som har plural form (se inl. 3.3.1), är bildat till berg.

Berga sn, Vadsbo hdVästergötland. – Socknen har fått sitt namn från kyrkbyn (i Bærgom 1419 avskr.), vars plurala namn (se inl. 3.3.1) innehåller ordet berg. Byn ligger i kuperad terräng.

Bergagård tätort, Ljungby snFaurås hdHalland. Bierregaardenn 1570-talet. – Av äldre belägg och dialektuttalet »Bjäragår» framgår att namnets förled innehåller halländskt bjär ’berg’. Namnet är givet efter en gård intill en höjd.

Bergby tätort, Hamrånge snGästrikland. – Tätorten är framvuxen kring järnvägsstationen, belägen vid en 1926 tillkommen linje och namngiven efter ortens postanstalt. Denna hade inrättats 1865 med namnet Berg men namnändrades 1874 till Bergby. Postanstaltsnamnet togs från byn Berg (Bärg 1541), som har namn efter läget på en ganska brant höjd. Namnet Bergby var en nyskapelse, förmodligen utifrån sammansättningar som Bergbybacken ’backen vid byn Berg’ och Bergbyvikarna ’de vikar (av Storsjön i Hamrånge socken) som tillhör byn Berg’, avseende Skarmurs- och Silvermursviken. Bergby- i sådana namn återgår på fsv. *Bærghbyggia ’Bergbornas’.

Bergbybacken backe vid Berg, Hamrånge snGästrikland → Bergby.

Bergbyvikarna vikar i Storsjön, Hamrånge snGästrikland → Bergby.

Berget annat namn på byn→ Bergkarlås, Mora sn, Dalarna.

Berghem sn, tätort, Marks hdVästergötland. (de) Biærgeem 1353. — Sockennamnet, som härrör från kyrkbyn, är sammansatt av berg (fsv. biærgh) och → hem ’boplats; gård’. Berghems hållplats anlades vid en järnvägslinje öppnad 1880, och tätorten har vuxit fram i anslutning till denna hållplats.

Bergkarlås tätort, Mora snDalarna. (j) Birkekarlaas 1440. – Tätorten återgår på en by. Den ursprungliga förleden innehåller genitiv av en inbyggarbeteckning fsv. birkekarlar (till fsv. *birke ’björkbestånd’). Efterleden är ås, troligast med syftning på byns läge på en väldig bergsträckning. Den yngre, nu officiella formen med Berg-, belagd tidigast 1843, bör hänga samman med att byn också kallas Berget och dess innevånare bergkarlar.

Bergkvara gods, Bergunda snKinnevalds hdSmåland. (j) Byärqwarum 1354 avskr., (j) Berkqwara 1400. – Förleden innehåller sannolikt en sidoform *biærk till trädbeteckningen fsv. biork ’björk’, som senare ombildats till Berg-. Efterleden är dialektordet vara ’sandig strand, grusig utmark’.

Bergkvara tätort, Söderåkra snSödra Möre hdSmåland. Berqware hafn 1600. – Namnet är likalydande med → Bergkvara, gods, Bergunda sn, Kinnevalds hd, Småland. Det ska här snarast uppfattas som en sammandragning av ett ursprungligt Bergkvara hamn. Bakgrunden är att platsen under senmedeltiden var utskeppningshamn för det stora Bergkvara-godset.

Bergnäset tätort, Nederluleå snNorrbotten. Bärnäset 1731. – Namnet, som har avsett en del av byn Gäddvik, är sammansatt av berg och näs.

Bergsbyn tätort, Skellefteå stadsnVästerbotten. Bersbyn 1539. – Namnet betecknade tidigare en by. Förleden kan innehålla en variant av bynamnet, Berget, skrivet Bergiith 1543. Ytterst bör förleden ha syftat på Holmberget, ett berg i tätorten.

Bergshammar sn, tätort, Jönåkers hdSödermanland. (in) Bierxhamarh 1286 (avser kyrkbyn). – Kyrkbyn har givit socknen dess namn, som innehåller genitiv singularis av berg (fsv. biærgh, bærgh) och dialektordet hammar ’stenig höjd, stenbacke’. Byn ligger på och invid en markerad höjd. Tätorten har vuxit fram i anslutning till byn och sockenkyrkan.

Bergshamra tätort, Länna snFrötunaLänna skgUppland. (de) Bershammar 1303. – Tätorten är framvuxen ur flera byar. Att en poststation år 1875 inrättades i byn Bergshamra har säkerligen starkt bidragit till att namnet blev samlingsnamn för dessa byar. I namnet ingår som förled berg och som efterled pluralis (se inl. 3.3.1) av dialektordet hammar ’stenig höjd, stenbacke’. Namnet har sannolikt äldst syftat på Hammarbacken, en bergshöjd i Bergshamra by.

Bergsjö sn, tätort, Hälsingland. (De) Bersium 1344. – Den vid kyrkan belägna tätorten är namngiven efter socknen. Det svårtolkade sockennamnet har möjligen en förled som innehåller fsv. *Bærgh med syftning på byn Berge. Som efterled har bl.a. ordet sjö, avseende Kyrksjön, föreslagits.

Bergsjöholm gods, Bjäresjö snHerrestads hdSkåne. (de) Byerghwsegaarth 1344, (af) Byerghusaholm 1350 sen avskr. – Namnets förled är likalydande med sockennamnet → Bjäresjö; godset har väl ursprungligen utgjort en del av kyrkbyn Bjäresjö. Efterleden → holm, som tidigt efterträdde gård, är vanlig i medeltida borg- och sätesgårdsnamn. Det äldre slottet, i dag delvis bevarat, ligger på en holme i en i sen tid uttorkad sjö. Namnets genuint utvecklade form, Bjärsjöholm, är den vanliga i lokalt bruk, både i tal och skrift. Den officiellt fastställda namnformen har emellertid alltsedan 1800-talet varit Bergsjöholm.

Bergsjön stadsdel, Göteborgs stadVästergötland. – Stadsdelen har namn efter den lilla sjön Bergsjön. Denna är i sin tur namngiven efter sitt läge uppe bland bergen norr om Säveåns dalgång.

Bergslagen landsdel omfattande södra Dalarna samt norra och västra Västmanland med anslutande östligaste del av Värmland. (oppe i) Bärslaghen 1508. – Namnet är belagt först i början av 1500-talet och uppfattas då som pluralis av bergslag ’korporation inom bergsbruket’. Singularis bergslag i denna betydelse är betygat redan vid mitten av 1400-talet. Det är uppenbarligen pluralis av bergslag i bestämd form som har övergått till ortnamn, med syftning på området ifråga. Det har föreslagits att namnet i stället skulle gå tillbaka på bergslag ’bergsrätt’, men denna tolkning får inte stöd i det historiska materialet.

Bergs slussar tätort, Vreta klosters snGullbergs hdÖstergötland → Berg.

Bergstena sn, Kullings hdVästergötland. (j) Berstena sokn 1463. – Sockennamnet härrör från kyrkbyn. Förleden innehåller berg och efterleden sten eller möjligen ett ord *stene ’samling av stenar’. I byns närhet finns stensättningar.

Bergsviken tätort, Hortlax snNorrbotten. (i) Bergxvik 1505, Bersuiken 1539. – Tätorten är namngiven efter en by, som troligen har övertagit ett äldre namn på den intillliggande Bullerviken. Förleden i Bergsviken syftar väl ytterst på det framträdande Ursberget (Bergsvikberget).

Bergsäng tätort, Ekshärads snÄlvdals hdVärmland. – Namnet, som äldst är omnämnt 1503, innehåller berg och äng. Den gamla byn ligger vid Klarälven nedanför ett högt berg. Norr om byn har under 1960-talet en tätort vuxit fram.

Bergum sn, Vättle hdVästergötland. (i) Bergem 1348 avskr. – I sockennamnet, som ursprungligen avsåg kyrkbyn, ingår berg och → hem ’boplats; gård’. Terrängen runtomkring kyrkan är kuperad.

Bergunda sn, Kinnevalds hdSmåland. (i) Bærgundom 1401 (avser kyrkbyn). – Sockennamnet, som har övertagits från kyrkbyn, innehåller det ursprungliga namnet på den intilliggande Bergundasjön, fsv. *Bærghunde ’Bergsjön’.

Bergvattnet sjö, Frostvikens snJämtland. Bergvattnet 1844. – Sjön är omgiven av berg. I efterleden ingår vatten i betydelsen ’sjö’. 

Bergvik tätort, Söderala snHälsingland. – Namnet på tätorten brukades tidigare, t.ex. i jordeboken 1825, om ett pappersbruk och en kvarn. Det är lånat från den intilliggande sjön, vars namn Bergviken ursprungligen avsåg sjöns sydöstra vik i Skogs socken. I detta namn (infra stagnum [’innanför sjön’] Berwik 1324), under medeltiden också namn på den då nybildade socknen → Skog, ingår som förled genitiv av ett gammalt ånamn *Bera (1324 Beruaa med efterleden fsv. a ’å’), avseende Lötån som mynnar i Bergviken. Ånamnet torde hänga samman med en fornsvensk motsvarighet till fvn. bera ’björnhona’.

Bergviken sjö sydöst om Bollnäs, Hälsingland → Bergvik.

Bergön fiskeläge, Rogsta snHälsingland. Bergöön 1698. – Fiskeläget ligger på Yttre Bergön, varav namnet. Denna var ännu på 1600-talet skild från Inre Bergön genom ett sund. Båda öarna är numera landfasta. I förleden ingår troligast berg med syftning på en eller flera bergknallar. Det sannolikaste är att namnet Bergön först bars av Inre Bergön. 

Bernshammar f.d. järnbruk, hgd, Heds snSkinnskattebergs hdVästmanland. Bährnns Hammar 1646, Bärends-Hammar 1741. – Namnet innehåller det ursprungligen tyska mansnamnet Berent (Bernhard) och hammar ’industrianläggning med vattendriven hammare’.

Bestorp tätort, Vårdnäs snKinda hdÖstergötland.– Tätorten ligger vid byn Bestorp (j Bisathorpe 1381) och har fått sitt namn från denna. Ortnamnet innehåller det fornsvenska mansnamnet Bisi, väl belagt från just Östergötland, och → torp ’nybygge’. Tätorten har vuxit fram i anslutning till Bestorps järnvägsstation, anlagd vid en 1902 öppnad linje.

Bettna sn, tätort, Oppunda hdSödermanland. (in) Betnu 1329. – Sockennamnet, som härrör från en bebyggelse vid kyrkan, innehåller troligen ett fornsvenskt *betna ’bete, betesmark’ eller ett till fsv. bet eller *betn med samma betydelse bildat ånamn *Betna ’ån vid betesmarken’. Socknen har givit namn åt tätorten Bettna, som vuxit fram i anslutning till en järnvägsstation öppnad för trafik 1876.

Bialitt gd, Torrlösa snOnsjö hdSkåne.Bialitt 1744. – Namnet, som finns på flera håll i Skåne (även i formen Bialitta), avsåg ursprungligen en krog, som ägde bestånd 1692–1819. Namnet betyder ’bida (vänta) litet!’. Krogar och värdshus har inte sällan haft sådana imperativiska namn, innebärande en uppmaning att stanna till. Jfr → Tittente. Ett äldre namn på krogen var Hjärtans fröjd (Hiertansfrögd huuset 1693), som naturligtvis anspelar på de utskänkta dryckernas verkan.

Bie tätort, Floda snOppunda hdSödermanland. – Tätorten har vuxit fram kring byn Bie (in Biu 1347), från vilken den fått sitt namn. På platsen fanns under 1800-talet bl.a. badanstalten Augustenbad. Namnet Bie avsåg äldst troligen Bieån, som vid byn störtar utför Köpingsåsen; det är bildat till insektsbeteckningen bi och innebär troligen en jämförelse av vattnets porlande med binas surrande ljud.

Bieskehávrre källsjö till Piteälven, Arjeplogs snLappland. Pieskejaur 1673. – Det pitesamiska namnet, med försvenskad stavning Pieskehaure, innehåller genitiv av bässke ’ed, landtunga’, med syftning på det näs som förbinder ön Juoŋasuoloj med fastlandet, och jávrre ’sjö’. Efterleden har sannolikt uppstått efter mönster från det stora antalet sammandragna sjönamn på -hávrre i Lule lappmark. Sjöns äldre namn, skrivet Pita-Jaure 1743, var i bruk till slutet av 1700-talet.

Bievrávrre sjö, Jokkmokks snLappland. – Det lulesamiska namnet, med försvenskad stavning Peuraure, är en sammandragen form, vars förled troligen hänger samman med adjektivet bievrek ’reslig, med långa lemmar (om djur, människor)’. Efterleden återgår på jávrre ’sjö’.

Billaberget berg, Själevads snÅngermanland → Billsta.

Billdal tätort, Askims snhdVästergötland. (y) Beeldal 1540. – I namnet ingår ordet dal. Förleden kan innehålla ett ånamn *Bil(a), bildat till dialektordet bela ’arbeta (långsamt och med besvär)’. Ånamnet skulle då betyda ’ån som flyter långsamt, »mödosamt»’.

Billeberga sn, tätort, Rönnebergs hdSkåne. (de) Billæbiargh 1200-talets mitt. – Sockennamnet, som är övertaget från kyrkbyn, innehåller bill, här troligen i betydelsen ’terrängkil’, med syftning på ett höjdparti mellan två bäckar, och fda. biærgh ’berg’. Tätorten har vuxit fram kring kyrkbyn och en strax nordväst därom 1865 öppnad järnvägsstation.

Billesholm tätort, f.d. kungsgård, Södra Vrams snLuggude hdSkåne. Bildisholm 1578. – Gårdens namn gavs vid 1500-talets mitt efter den danska adelsätten Bille (närmast efter Jens Bille, död 1575), som innehaft Billesholms gård (Kungsgården), ursprungligen en del av byn Ljungsgård. Efterleden → holm har en faktisk förklaring, då gården byggdes på fem holmar, och har dessutom, som ofta i yngre medeltida borg- och sätesgårdsnamn, givits efter ett socialt betingat mönster. Tätorten strax sydväst om gården har vuxit fram kring en stenkolsgruva, som tillkom på 1860-talet.

Billinge sn, tätort, Onsjö hdSkåne. (in) Billinghæ 1283 avskr. – Sockennamnet, som ursprungligen tillkom kyrkbyn, innehåller en plural inbyggarbeteckning billingar, bildad till bill (som i isbill, plogbill), troligen med syftning på en eller flera höjder i kyrkbyn (→ -inge). Tätorten har vuxit fram ur kyrkbyn och kring en 1875 öppnad järnvägsstation strax nordväst därom.

Billingen berg, Västergötland. Billingh ca 1325. – Namnet innehåller dialektordet billing ’tvilling’, åsyftande att bergets två huvuddelar är åtskilda av en dalgång.

Billingsfors tätort, Steneby snVedbo hdDalsland. Billingfors 1741. – Namnet synes innehålla ett fors- eller strömnamn *Billingen, som bildats till dialektordet billing ’tvilling’ och åsyftar ett tvekluvet parti av det vattendrag som vid Billingsfors, tidigare järnbruk, faller ut i Laxsjön. Den nutida tätorten har vuxit fram vid Billingsfors järnvägsstation, anlagd vid en 1895 öppnad linje.

Billsta samhälle, Själevads snÅngermanland. Bijlsstadz 1535. – Förleden innehåller troligen ett namn på nuvarande Billaberget, bildat till bill (som i isbill, plogbill). Byn är belägen på bergets östra sluttning. Efterleden är → sta(d).

Billudden naturreservat, Älvkarleby snÖrbyhus hdUppland. – Udden utgör den nordligaste utlöparen av Uppsalaåsen. Den var tidigare en ö som bar namnet Billan, belagt från 1680-talet. Detta är möjligen ett jämförelsenamn bildat till dialektordet billa ’getingbo’. 

Bingsjö by, Rättviks snDalarna. – Ursprunglig namnbärare är den \fd sjön Bingsjön (Byggningss Siön 1640), numera sankmark. Förledens byggning kan ha syftat på gårdsbebyggelse eller en inrättning för fiskfångst.

Binneberg sn, Vadsbo hdVästergötland. (j) Bindebergh 1397. – Kyrkbyn, belägen på och invid en markerad höjd, har givit socknen dess namn. Namnets förled kan innehålla ett fsv. *birnde ’grupp av björnar, björnfamilj’ e.d.

Birka fornlämningsområden, Adelsö snFärentuna hdUppland. Birca 800-talet. – Birca (med försvenskad stavning Birka) är den namnform som i latinska medeltidskällor används för Björkö, svearnas stadssamhälle på → Björkön i Mälaren. 

Biskops-Arnö folkhögskola, Övergrans snHåbo hdUppland. (j) Biscops Arnø 1375. – I namnet ingår fornsvensk genitiv singularis eller pluralis av ordet örn samt ö. På platsen låg en berömd ärkebiskopsborg, och Biskops- är tillagt för att skilja namnet från Bond-Arnö (→ Arnö, Uppland).

Biskopsgården stadsdel, Göteborgs stadVästergötland. – Namnet, tidigast belagt från år 1600, avsåg äldst en gård i kyrkbyn → Lundby. Anledningen till namnet är rimligen att gården en gång varit biskopsgods, även om detta inte direkt kan beläggas i historiska källor.

Biskopskulla sn, Lagunda hdUppland. – År 1185 omtalas på latin ett ärkebiskopsgods Collem, från vilket socknen övertagit sitt namn. Biskops- tillades redan under medeltiden för att skilja denna socken från → Kulla socken i samma härad. Sockennamnet innehåller antingen kull eller kulle ’liten höjd’. Den sakliga bakgrunden är dock oklar.

Bispgården tätort, Fors snJämtland. – Namnet är ett gammalt bynamn (i Biskopsgard 1472). Det betyder ’biskopens gård’ och syftar på att bebyggelsen under medeltiden förvaltades av ärkebiskopen i Uppsala.

Bjurbäck sn, Vartofta hdVästergötland. – Gården Bjurbäck (Biurbæk 1351), som givit den på 1700-talet tillkomna socknen dess namn, ligger vid ett vattendrag. Ortnamnets förled innehåller dialektordet bjur ’bäver’.

Bjurfors f.d. mässingsbruk, by, Norbergs snGamla Norbergs hdVästmanland. Biurefors 1562. – Namnet, vars förled är dialektordet bjur ’bäver’, åsyftade äldst en fors i Bjurforsbäcken. Bebyggelsen kallades ursprungligen Håkanbenning (i Haquonabygning 1413), ett namn som fram till 1937 fanns med som alternativnamn till Bjurfors i fastighetsregistret men då inte längre var i levande bruk. Det innehåller mansnamnet Håkan och → benning ’(hytt)byggnad’.

Bjurholm kn, VästerbottenÅngermanlandsamt sntätortÅngermanland. – Sockenkyrkan och tätorten är belägna i anslutning till byn Bjurholm, anlagd i mitten av 1700-talet. Namnet, vars förled är dialektordet bjur ’bäver’, åsyftade ursprungligen en vid byn belägen holme i Öreälven.

Bjurselet by med boplats från yngre stenåldern, Byske snVästerbotten. – I förleden ingår dialektordet bjur ’bäver’, i efterleden sel ’lugnvatten i å eller älv’. Namnet har ursprungligen syftat på Byskeälvens lopp vid byn.

Bjursen sjö, Bjursås snDalarna → Bjursås.

Bjursås sn, tätort, Dalarna. (i) Bivsas 1468. – Tätorten, som har vuxit fram kring kyrkan, har övertagit sockennamnet, som är en förkortning av fsv. *Biursioas (på nutida svenska *Bjursjöås) med ursprunglig syftning på berget norr om kyrkan och väster om sjön Bjursen (ursprungligen *Biursior ’Bäversjön’).

Bjurtjärn sn, Karlskoga hdVärmland. – Socknen avskildes från Karlskoga socken 1630. Dess namn, som innehåller dialektordet bjur ’bäver’, avsåg ursprungligen tjärnen söder om kyrkan.

Bjurum sn, Gudhems hdVästergötland. – Gårdnamnet Bjurum (Bywreem 1431) blev sockennamn först på 1700-talet. Det innehåller dialektordet bjur ’bäver’ och → hem ’boplats; gård’.

Bjuråker sn, Hälsingland. (j) Biørakir sokn 1479. – Namnet, äldst belagt som sockennamn 1344, har ursprungligen syftat på en åker. Förmodligen har åkernamnet övertagits av en närbelägen bebyggelse, den nuvarande Byn nära kyrkan, och på så sätt blivit sockennamn. Namnet, i genuin dialekt bl.a. »Björåker», har som förled björ, en biform till dialektordet bjur ’bäver’. I jordeböckerna ersätts namnformen Björåker av Bjuråker i början av 1600-talet.

Bjuröklubb fiskeläge med väderstation, Lövångers snVästerbotten. – Fiskeläget ligger på en udde av halvön Bjurön, vars namn innehåller dialektordet bjur ’bäver’. Namnet avsåg ursprungligen uddens spets, en nära 50 meter hög klippa (klubb ’hög holme’), äldst omnämnd med namn 1490. – 

Bjurön halvö vid Bottenviken, Lövångers snVästerbotten → Bjuröklubb.

Bjuv kn, sn, tätort, Luggude hdSkåne. (i) Bywsogn 1500. – Namnet, som äldst avsåg kyrkbyn, anses vara bildat till en forndansk motsvarighet till fvn. biúgr ’böjd’ med syftning på något krokigt i terrängen. Tätorten har vuxit fram kring en järnvägsstation (öppnad 1875) och olika industrianläggningar nordväst om kyrkbyn.

Bjälbo sn, Göstrings hdÖstergötland. Bielbo 1273. – Kyrkbyn har givit socknen dess namn, som är sammansatt med → bo ’bostad, gård’. Förleden, som troligen är terrängbeskrivande, kan höra samman med dialektordet bjälle ’knöl’. Kyrkan ligger på en upphöjning i landskapet.

Bjällerup sn, Torna hdSkåne. (in) Bialthorp 1285 avskr. (avser kyrkbyn). – Sockennamnet, som är lånat från kyrkbyn, innehåller i efterleden → torp ’nybygge’. Förleden kan innehålla ett ord fda. *biæl ’knöl’ med syftning på en förhöjning.

Bjälösa gd, Vretaklosters snGullbergs hdÖstergötland → lösa.

Bjärby gårdnamn, Gotland → Bjärs.

Bjärby sn, Viste hdVästergötland. Bierghby 1325. – Kyrkbyn har givit socknen dess namn, som innehåller berg (fsv. bærgh, biærgh) och → by ’gård; by’.

Bjäre härad hd, Skåne. (de) Biargahered 1201 sen avskr. – Häradsnamnet innehåller sannolikt genitiv av en till ordet berg, fda. biærgh, dialektens bjär, bildad inbyggarbeteckning, fda. *biærghar ’de som bor på och vid berget’. Formellt sett kan fda. Biærgha- också vara genitiv pluralis av berg. Ordet berg, som ytterst ligger till grund för häradsnamnet, syftar på Hallandsås, enligt det senare alternativet uppfattad som »bergen». »Bergsborna» i det som blev Bjäre härad avses sannolikt med bergio i den romersk-gotiske historieskrivaren Jordanes beskrivning av folkstammar i Skandinavien från mitten på 500-talet e.Kr.

Bjäresjö sn, Herrestads hdSkåne. (in) Byarghusa 1366 (avser kyrkbyn). – Sockennamnet, som ursprungligen avsåg kyrkbyn, är sammansatt av fda. biærgh ’berg’ och pluralis av hus. Efterleden har i skrift ombildats till -sjö (namnets genuina uttal är »Bjerese»). Jfr → 

Bjärge(s) gårdnamn, Gotland → Bjärs.

Bjärka sn, Gudhems hdVästergötland. (j) Biærko 1390 (avser kyrkbyn). – Kyrkbyn har givit socknen dess namn. Detta återgår på ett till trädbeteckningen björk bildat natur- eller ägonamn eller på en fornsvensk böjningsform av ett äldre ortnamn *Biork ’ställe där det växer björk’.

Bjärka-Säby gods, Vists snHanekinds hdÖstergötland. – Egendomens namn, bildat på 1870-talet, är sammansatt av Bjärka och Säby, två gamla bebyggelsenamn i anslutning till Bjärka-Säby slott. Säby (Sæby 1371) innehåller i efterleden → by ’gård; by’ och i förleden fsv. *sæ(r) ’sjö’ med syftning på sjön Rängen. Det 1367 omtalade Bjärka, vars namn har tolkats som ett namn på en del av Stångån med innebörden ’Björkån’, avhystes redan på 1500-talet under Säby. På platsen hade Bo Jonsson (Grip) en befäst sätesgård kallad Bjärkaholm (Bierkaholm 1370).

Bjärke härad hd, Västergötland. Biærkaheradh 1262. – Till grund för namnet ligger fsv. genitiv singularis biærka(r) eller pluralis biærka av ordet björk, snarast som namn på en björkdunge eller eventuellt (om singularis) en enstaka björk. Den bakomliggande lokaliteten, som bör ha tjänat som samlingsplats, har emellertid inte kunnat fastställas.

Bjärnum tätort, Norra Åkarps snVästra Göinge hdSkåne. Bier(n)um 1584. – Förleden innehåller sannolikt genitiv pluralis fda. biærna eller möjligen genitiv singularis fda. biærnar av björn. Efterleden är → hem ’boplats; gård’. Tätorten har vuxit fram ur en by.

Bjärred tätort, Borgeby, FjelieFlädie snrTorna hdSkåne. Bjered 1813. – Namnet är bestämd form singularis av dialektens bjär ’berg’. Det åsyftade »berget», indirekt belagt i det på 1570-talet omnämnda åkernamnet Biers agir, är beläget i södra delen av tätorten (Gamla Bjärred), inom Fjelie socken. Tätortens mellersta del utgörs av Bjärreds saltsjöbad; dess norra del, inom Flädie socken, kallades förr Nya Bjärred.

Bjärrtorp gods, Fyrunga snSkånings hdVästergötland. (i) Biærnatorp 1486. – Det med → torp ’nybygge’ sammansatta ortnamnets förled innehåller mansnamnet fsv. Biærne eller en gammal genitivform fsv. biarnar av ordet björn, i detta fall troligen använt som mansnamn.

Bjärröd by, Östra Kärrstorps snFärs hdSkåne → Bjärsjölagård.

Bjärs vanligt gårdnamn, Gotland. – Namnet innehåller liksom Bjärge, Bjärges och Bjärby en dialektal form av ordet berg. Det ingår också som senare led i t.ex. Nybjärs, Dibjärs ’det stora Bjärs’ (förleden innehåller forngutniskt digher ’stor’) och Solbjärge ’det solbelysta berget’. Det kan ofta röra sig om ganska små förhöjningar i landskapet som givit upphov till dessa namn. Formerna på -s beror på en ombildning efter mönster av de på Gotland vanliga gårdnamnen bestående av en personbeteckning i genitiv, se → Smiss. 

Bjärsgård gods, Klippans knSkåne. (i) Bierssgardt 1503. – Godset är beläget i f.d. Gråmanstorps socken, Norra Åsbo härad. Huvudbyggnaden ligger på en liten holme i Borgasjön nära sjöns södra strandkant. Namnets förled, genitiv av fda. biærgh ’berg’, åsyftar ett markant höjdparti vid stranden mitt emot holmen.

Bjärshög sn, Bara hdSkåne. (in) Biarhusa ca 1228 (avser kyrkbyn). – Ortnamnet är sammansatt av fda. biærgh ’berg’ och pluralis av hus och åsyftar den ursprungliga kyrkbyns läge på en höjd. Efterleden har i skrift ombildats till → hög (namnets genuina uttal är »Bjerese»). Jfr → Bjäresjö.

Bjärsjöholm gods, Bjäresjö snHerrestads hdSkåne → Bergsjöholm.

Bjärsjölagård tätort, gods, Östra Kärrstorps snFärs hdSkåne. (i) Biritzholm 1363 avskr., Birridzholm 1624, Bierets Ladegaard 1625. – Namnet är bildat till bynamnet Bjärröd (Birith 1363 avskr.; sammansatt av fda. biærgh ’berg’ och → ryd ’röjning’) och ladugård ’avelsgård; utgård’. Godsets ursprungliga namn innehåller efterleden → holm (gårdens äldsta huvudbyggnad låg högt vid en numera avtappad sjö, vars vatten letts in i gravar runt borgen). Tätorten Bjärsjölagård, strax sydväst om godset, har vuxit upp kring en järnvägsstation öppnad 1865.

Bjärtrå sn, Ångermanland. (De) Bertaradh 1344. – Efterleden -rå återgår på fsv. radh ’bygd’ (→ härad). Förleden är snarast adjektivet bjärt, fsv. b(i)ærter ’ljus, lysande’.

Bjästa tätort, Nätra snÅngermanland. Bijelsstadz (genitiv) 1535, Biedsta 1542. – Namnet innehåller troligen ett fsv. *byastadher ’gårdsplats; plats där en gård har legat’.

Björbo tätort, Floda snDalarna. Biörneboda 1539. – Namnet är lånat från en by. Det är osäkert om förleden är genitiv singularis eller pluralis av björn eller genitiv av mansnamnet Björn. Efterleden är pluralis av → 

Björboholm tätort, Stora Lundby snVättle hdVästergötland. Biörnaboo 1546. – Det äldre namnet Björ(na)bo innehåller djurbeteckningen björn eller mansnamnet Björn och → bo ’bostad, gård’ eller → bod. Tätorten Björboholm, som vuxit fram i anslutning till Björboholms järnvägsstation, anlagd vid en bandel öppnad 1899, föregicks av ett säteri, och → holm i dess namn har sannolikt tillagts för att göra namnet mer herrgårdsmässigt; -holm kan dock syfta på den markerade bergudden Björbo huvde i sjön Mjörn vid gården.

Björka sn, Färs hdSkåne. (de) Birkæ 1332 (avser kyrkbyn). – Sockennamnet, som är övertaget från kyrkbyn, innehåller fda. *birki ’björkbestånd’.

Björke sn, Gotland. – Sockennamnet är belagt redan 1235. Det återgår troligen på ett gårdnamn och innehåller forngutniskt *birke ’björkbestånd’.

Björke tätort, Hille snGästrikland. (ij) Børkø 1432. – Tätorten har övertagit ett bynamn. Detta innehåller fsv. *birke ’björkbestånd’.

Björke, Norra, Södra snr, Västergötland → Norra Björke och → Södra Björke.

Björkeberg sn, Gullbergs hdÖstergötland. Byrkebergh 1350. – Kyrkbyn har givit socknen dess namn. Detta innehåller fsv. *birke ’björkbestånd’ och berg med syftning på den höjd där sockenkyrkan ligger.

Björkekinds härad hd, Östergötland. (ij) Biærkiakinda hæradhe 1368. – Häradet har uppkommit vid indelningen i häradsdistrikt av ett »land» benämnt *Kind (→ kind). Biærka- är säkerligen en form av trädbeteckningen björk, antingen fornsvensk genitiv singularis biærka(r) eller pluralis biærka, snarast som namn på en björkdunge eller eventuellt (om singularis) en enstaka björk. Biærka- bör i så fall syfta på en gammal samlingsplats. Det har påpekats att bynamnet Björklund (j Birkelundhum 1433) i Kuddby socken två kilometer väster om häradets gamla tingsplats vid Kuddby kyrka vittnar om björkvegetation.

Björken sjö, Grangärde snDalarna → Grangärde.

Björketorp sn, Bollebygds hdVästergötland. Byrkietorp 1540. – Sockennamnet, som ursprungligen tillkom kyrkbyn, innehåller fsv. *birke ’björkbestånd’ och → torp ’nybygge’.

Björketorp tätort, Surteby-Kattunga snMarks hdVästergötland. – Tätorten har fått sitt namn från byn Björketorp (Byrkethorpp 1413). Ortnamnet är sammansatt av fsv. *birke ’björkbestånd’ och → torp ’nybygge’. Björketorps järnvägsstation, vid vilken tätorten vuxit fram, anlades vid en 1880 öppnad linje.

Björkfjärden fjärd, Mälaren. Biörköö Fierden 1671. – Fjärdens namn innehåller i förleden önamnet → Björkön.

Björkliden turistort vid Torneträsk, Jukkasjärvi snKiruna stadLappland. – Namnet innehåller björk och lid ’sluttning’. Inför öppnandet av Malmbanan 1902–03 fick en mötesplats vid järnvägen detta nyskapade namn.

Björklinge sn, tätort, Norunda hdUppland. (in) parochia Byrklingi 1316. – Namnet är bildat en plural inbyggarbeteckning birklingar (→ -inge). Denna går i sin tur troligen tillbaka på ett äldre men nu försvunnet namn på *Birk- ’björk’. I äldre ortnamn är detta trädbeteckningens vanliga form. I senare tid har varianten björk helt tagit över, och det har också påverkat namnet, vilket resulterat i dagens Björklinge.

Björklund by, Kuddby snBjörkekinds hdÖstergötland → Björkekinds härad.

Björksele samhälle, Lycksele snLappland. – Ortnamnet innehåller i förleden trädbeteckningen björk, efterleden bestämd form av sel ’lugnvatten i å eller älv’ med syftning på Vindelälvens lopp vid byn. De umesamiska namnen Stuorbiergies (stuor ’stor’) på byn och Biergiessuvvane (suvvane ’sel’) på selet återgår sannolikt på det svenska namnet.

Björksta sn, Yttertjurbo hdVästmanland. (de) Birkistum 1307 avskr. – Namnet, som väl ursprungligen avsett nuvarande Prästgården, är sammansatt av fsv. *birke ’björkbestånd’ och → sta(d).

Björkvik sn, tätort, Jönåkers hdSödermanland. Birkeuik 1314? – Namnet, fsv. Birkevik, vars förled är fsv. *birke ’björkbestånd’, åsyftade ursprungligen en från Yngaren inskjutande vik vid Björkviks ödekyrka. Tätorten har vuxit fram i anslutning till Björkviks nya kyrka.

Björkäng gd, Töreboda snVadsbo hdVästergötland → Töreboda.

Björkö tätort, Öckerö snVästra Hisings hdBohuslän. Biærkøy 1399. – Namnet, som ursprungligen tillkommit ön Björkö, innehåller sannolikt en sidoform *biærk till trädbeteckningen fvn. biôrk ’björk’. Det anses givet i motsats till → Öckerö ’Ekön’.

Björkö sn, Östra hdSmåland. (de ...) Byuræche 1300-talets början. – Sockennamnet tillkom ursprungligen byn Björkö. Förleden har föreslagits innehålla dialektordet bjur ’bäver’ och efterleden eke ’ekdunge’. Tolkningen är osäker, då bävrar knappast håller till i ekskog. Kanske ingår i stället fsv. *biur, en motsvarighet till fvn. bjórr ’kilformigt markstycke’.

Björkö-Arholma sn, Bro och Vätö skgUppland. Birke (thinglagh) 1409; Arnholm ca 1300. – Sockennamnet är sammansatt av de båda önamnen Björkön och Arholma. Björkön innehåller fsv. *birke ’björkbestånd’, senare ombildat i anslutning till orden björk och ö. I Arholma är förleden fornsvensk singularis eller pluralis av örn och efterleden → holm ’holme’.

Björkön ö, Adelsö snUppland. (in) Bierkø 1324 (avser byn). – Namnet är sammansatt av fsv. *biærk ’björk’, en sidoform till biork, samt ö, och syftar således på öns vegetation. Det ursprungliga naturnamnet överfördes enligt välkänt mönster på en bebyggelse, föregångaren till nuvarande Björkö by. Under vikingatid betecknade det även svearnas stadssamhälle på ön och möter i latinska källor under formen Birca (→ Birka). Det ingår även i fsv. biærkøa rætter ’stadslag’ (eg. ’Björköns rätt’), benämningen på den lag som gällde i Stockholm, och som således ursprungligen syftat på den särskilda rätt som gällde i Birka.

Björlanda sn, tätort, stadsdel, Västra Hisings hdBohuslän. (j) Biorlanda sokn 1381. – I sockennamnet, som har övertagits från Björlanda by (numera tätort), ingår en motsvarighet till antingen fvn. bjórr ’bäver’ eller snarare fvn. bjórr ’kilformigt markstycke’, syftande på de kilformiga uddar som den vid kyrkan rinnande ån bildar. Efterleden innehåller → land. 

Björna sn, tätort, Ångermanland. – Sockennamnet, som övertagits från byn Björna (Bijörnaa 1535), har från början avsett den å vid vilken byn ligger, nuvarande Lillån. Det kan antingen vara sammansatt av djurbeteckningen björn och å eller återgå på ett ånamn fsv. *Bjørna, även det bildat till björn. Tätorten har vuxit fram kring den 1891 öppnade järnvägsstationen.

Björnböle by, Sidensjö snÅngermanland → böle.

Björndalen stadsdel, Trollhättans stadVassända-Naglums snVäne hdVästergötland. – På den plats vid Trollhättan där stadsdelen i senare tid vuxit fram fanns tidigare ett soldattorp (Björndalen 1895), vars namn stadsdelen övertagit. På platsen finns en sänka mellan markerade höjdkanter. Ortnamnets förled kan innehålla djurbeteckningen björn men skulle också kunna innehålla ett personnamn (soldatnamn) Björn.

Björneborg tätort, Visnums snhdVärmland. – Tätorten har vuxit fram kring ett järnbruk, anlagt 1656. Bakgrunden till namnet är okänd.

Björnekulla f.d. sn, Södra Åsbo hdSkåne. (de) Biarnacolle 1200-talets början. – Detta gamla sockennamn, som är givet efter kyrkbyn, innehåller i förleden antingen djurbeteckningen björn eller något av mansnamnen Björn eller fda. Biarni. Efterleden innehåller kulle eller variantformen kull.

Björnlunda sn, tätort, Daga hdSödermanland. (De) Biornlundum 1314? – Kyrkbyn har givit socknen dess namn, som innehåller djurbeteckningen björn och lund. Vid den 1862 öppnade järnvägsstationen, som fick sitt namn från socknen och kyrkbyn, har tätorten vuxit fram.

Björnome by, Gryta snHagunda hdUppland → hem.

Björnstorp gods, Gödelövs snTorna hdSkåne. (de) Biørstorp 1372. – Namnet är sammansatt av genitiv av mansnamnet Björn och → torp ’nybygge’.

Björnö by och ö, Mönsterås snStranda hdSmåland. (jn) Byørnø 1300-talets andra hälft. – Namnet är sammansatt av björn och ö.

Björskog sn, Åkerbo hdVästmanland. parochia Biornascogh 1346. – Namnet innehåller björn och skog och avsåg väl ursprungligen skogen där kyrkan byggdes.

Björsäter sn, tätort, Vadsbo hdVästergötland. Biornssæter 1279 (avser kyrkbyn). – Kyrkbyn har givit socknen dess namn. Detta innehåller djurbeteckningen björn eller mansnamnet Björn och → säter ’utmarksäng’. Under medeltiden kallades socknen också Biær(gh)sæter. Sistnämnda form, vars förled är fsv. biærgh ’berg’, har sannolikt uppstått genom omvandling av Bior(n)ssæter på grund av associationer med den ås på vilken byn ligger. Tätorten har vuxit fram i anslutning till kyrkan och Lugnås järnvägsstation vid en bansträcka öppnad för trafik 1889.

Björsäter sn, tätort, Bankekinds hdÖstergötland. Byørnnasætir 1376. – Namnet innehåller djurbeteckningen björn eller mansnamnet Björn och → säter ’utmarksäng’. Tätorten har vuxit fram i anslutning till sockenkyrkan.

Blackeberg stadsdel, Stockholms stad. – Namnet är sammansatt av adjektivet black ’blekfärgad’ och berg. Det omtalas 1599 som namn på ett torp beläget vid nuvarande Blackebergs sjukhus och har ursprungligen avsett något av bergen väst eller nordväst om sjukhuset. 

Blacken fjärd av Mälaren, SödermanlandVästmanland. Blaken 1600-talet. – Namnet sammanhänger med black ’blekfärgad’. Det kan vara bildat till holmnamnet Blackhäll ute i fjärden.

Blacken klipphäll i Motalaström, Kullerstads snMemmings hdÖstergötland → Skärblacka.

Blacksta sn, Oppunda hdSödermanland. Blaksta 1317. – Kyrkbyn har givit socknen dess namn. Detta innehåller black ’blekfärgad’ eller ett därtill bildat mansnamn, fsv. *Blak. Efterleden är → sta(d).

Blackstad sn, Södra Tjusts hdSmåland. Blackstad 1401. – Sockennamnet har övertagits från kyrkbyn. Förleden innehåller black ’blekfärgad’ eller ett därtill bildat mansnamn, fsv. *Blak. Efterleden är → sta(d).

Blackälven biflöde till Lilla Luleälven, Jokkmokks snLappland. – Namnet innehåller adjektivet black ’blekfärgad’ med syftning på det om hösten av jökelslam grumlade vattnet, som också givit upphov till älvens lulesamiska namn Smadjeädno, sammansatt av smadje ’grums (i vatten)’ och ädno ’älv’.

Bladåker sn, Närdinghundra hdUppland. (de) Bledakær 1303. – Sockennamnet är troligen övertaget från kyrkbyn. Namnet skrivs äldst med e eller ä i förleden, vilken anses innehålla en bildning till ordet blad. Redan under medeltiden slog dock formen med a (Blad-) igenom. Efterleden är → åker. Hur namnet som helhet ska förstås är dock oklart.

Blankaholm tätort, gods, Hjorteds snSödra Tjusts hdSmåland. Blancka 1544. – Tätorten har vuxit upp kring ett 1888 etablerat sågverk. Detta anlades invid en lastageplats (hamnplats) som kallades Blankaholm efter sitt läge på godset Blankaholms mark. Godset, som blev säteri 1656, hade sitt ursprung i en by med namnet Blanka, vilket innehåller ett tidigare namn på Blankaviken. Blanka kan betyda antingen ’den glänsande’ eller också ’den bleka (grumliga)’ och avser vikens vatten. Den nobiliserande efterleden → holm lades till vid säteribildningen. I administrativa sammanhang fortsatte det gamla namnet att brukas, och den gård som i dag motsvarar det gamla säteriet heter officiellt alltjämt Blanka.

Blasieholmen stadsdel, Stockholms stad. Blasieholmen ca 1600. – Namnet på denna nu landfasta holme innehåller det ovanliga mansnamnet Blasius. Ett äldre namn var → Skeppsholmen.

Bleken sjö, Törnsfalls snSödra Tjusts hdSmåland → Blekhem.

Bleket tätort, RönnängsStenkyrka snrTjörns hdBohuslän. Bleje 1725. – Ortnamnet har antagits innehålla dialektordet bleja ’blöja, klut’ i jämförande användning. Vit kvarts förekommer i bergen vid Bleket. En sådan kvartsformation kan ha liknats vid en vit klut, som lagts ut för blekning.

Blekhem gods, Törnsfalls snSödra Tjusts hdSmåland. Blecheem 1544. – I förleden ingår Bleken, namn på den intilliggande sjön. Detta är i sin tur bildat till adjektivet blek, här i en äldre betydelse ’glänsande, skinande’ om en lugn och stilla vattenyta. Gårdnamnets efterled är → hem ’boplats; gård’.

Blekinge landskap. – Landskapet omnämns som Blekingēg i en fornengelsk reseberättelse från 890-talet (efterleden ēg betyder ’ö; strandbygd’) och som Blegunc i slutet av 1100-talet. Namnet anses vara bildat till ett ursprungligt fjärdnamn fda. *Blek ’den glänsande; den stilla’, avseende en del av det stora, skyddade fjärdområdet mellan Listerby och Torhamn i sydöstra Blekinge. Bygden runt fjärden har så efter denna fått namnet Blekung, senare Bleking och Blekinge. Det är dock också möjligt att fjärdens namn ursprungligen varit fda. *Blekung.

Blekinge län län, Blekinge. – Länet har fått sitt namn efter landskapsnamnet → Blekinge.

Blentarp sn, tätort, Torna hdSkåne. (i) Blenterop 1491 (avser kyrkbyn). – Namnet, vars efterled är → torp ’nybygge’, avsåg ursprungligen kyrkbyn (nu en tätort). Förledens innebörd är oviss. Den har förslagits innehålla ett ord med betydelsen ’rund, tjock, framskjutande’ e.d., besläktat med engelskans blunt ’trubbig’, med syftning på ett höjdparti vid kyrkan.

Blidsberg sn, tätort, Redvägs hdVästergötland. Blixbergh 1405. – Kyrkbyn har givit socknen dess med -berg sammansatta namn. Förleden innehåller sannolikt ett mansnamn fsv. *Bligh eller ett fsv. *blidh ’plats med blid väderlek’ e.d. Byn ligger vid en sluttning ned mot Ätran. Tätorten har vuxit fram vid kyrkbyn och Blidsbergs järnvägsstation, som anlades vid en 1874 öppnad linje.

Blidö ö och sn, FrötunaLänna skgUppland. Blijdö 1690-talet. – Namnet avsåg äldst en ö som omfattade trakten vid nuvarande Blidö by och kyrka. Genom landhöjningen har denna och flera andra öar förenats till det nuvarande Blidö. Förleden är adjektivet blid ’mild, behaglig’, dock oklart av vilken anledning. Efterleden är ö. Som bebyggelsenamn ersatte Blidö senast vid slutet av 1600-talet ett äldre Fånö (Phanø 1274). Namnet Fånö är inte säkert tolkat, men kan liksom det likalydande slottsnamnet i Löts sn, Trögds hd, Uppland, innehålla en motsvarighet till det fornvästnordiska adjektivet fáinn ’spräcklig, brokig, färgad’. Det skulle i så fall kunna syfta på t.ex. något egendomligt färgat klipparti. 

Blikstorp tätort, Fridene snVartofta hdVästergötland. – Det ursprungligen om en gård på platsen (Blekztorph 1627) använda ortnamnet innehåller mansnamnet fsv. Blek. Efterleden är → torp ’nybygge’. Blikstorps hållplats öppnades för trafik 1873.

Blockhusudden udde, Djurgården, Stockholms stad. Blockhuus vdden 1601. – På udden låg ett blockhus ’förskansning’, som bevakade ett av Stockholms inlopp.

Blombacka tätort, Nyeds snhdVärmland. – Tätorten har vuxit fram kring Blombacka bruk, anlagt som pappersbruk 1847 eller 1848. Detta namngavs efter grundaren, pappersmakaren Albert Blomberg, inflyttad från Mariestad.

Blomberg gods, Husaby snKinnefjärdings hdVästergötland. Blomæbiærg 1304. – Förleden är genitiv av fsv. blome ’blomma’ eller det liktydiga fsv. bloma. Gården ligger högt på Kinnekulles nedre avsats.

Blomskog sn, Nordmarks hdVärmland. Blomskogh sokn 1430-talet, Blomoscogh 1472 avskr. – Namnet innehåller i förleden antingen ett äldre namn för (Nedre och Övre) Blomsjön eller för Blomälven, båda bildade till blom(ma), här avseende förekomst av näckrosor. Efterleden är skog ’skogsbygd, utmarksskog’.

Blomstermåla tätort, Ålems snStranda hdSmåland. Blomstermaale 1545. – Förleden är fsv. blomster, antingen med kollektiv betydelse ’blommor’ eller möjligen med innebörden ’blomning’. Efterleden är → måla. Namnet syftar således på rik förekomst av blommor. Äldst avsåg namnet en gård, men tätorten har närmast övertagit det från en station på Kalmar–Berga järnväg, öppnad 1897.

Blomälven vattendrag, Blomskogs snNordmarks hdVärmland → Blomskog.

Blåhammarfjället fjäll, UndersåkersÅre snrJämtland. Blaahammer 1742. – Fjället har sannolikt namn efter toppen Blåhammarkläppen. Ordet hammare används i västra Jämtland ibland om sådana kraftiga fjällformationer. Förleden Blå- har här en äldre betydelse ’blåsvart, svart’.

Blå Jungfrun ö i Kalmarsund, Misterhults snTunaläns hdSmåland → Jungfrun.

Blåsjön turistort, Frostvikens snJämtland → Stor-Blåsjön.

Blåsmark tätort, Hortlax snNorrbotten. Blåsemarc 1543. – Namnet, som är övertaget från en by, innehåller i förleden sannolikt en från Norrland betygad form av det ovanliga mansnamnet Blasius och i efterleden → mark ’nybygge i skog eller på utmark’.

Blåvik sn, Göstrings hdÖstergötland. – Gården Blåvik (Blawijk 1307) gav på 1800-talet den då nybildade socknen dess namn. Detta innehåller blå i den äldre betydelsen ’blåsvart, mörk’ och har äldst burits av en skuggig vik vid gården.

Blåviksjön sjö, Lycksele snLappland. – Sjönamnet är bildat till Blåvik, namn på en by vid sjön, eller till Blåviken som alternativt namn på hela sjön eller som namn på en del av den. Förleden i Blåviken (Stoora Blååwijkan 1705) innehåller sannolikt blå i den äldre betydelsen ’blåsvart, mörk’ med syftning på vattnets färg. Efterleden anger att sjön kan uppfattas som en vik av Umeälven.

Blå vägen väg, LapplandVästerbotten (med fortsättning i NorgeFinlandRyssland). – I samband med planerna på att bygga om vägen mellan Mo i Rana i Norge och Umeå producerade en av initiativtagarna till vägbygget en serie radioprogram om vägsträckan. Med utgångspunkt från en karta där vägen var markerad med ett blått streck kallade han sina program för Blå vägen. Det fick genomslag som namn på själva vägen i en lokaltidning 1962, och året därpå bildades en vägförening med detta namn. 

Blädinge sn, Allbo hdSmåland. (de) Blæthing ca 1290, Blædhingis (genitiv) 1407. – Sockennamnet, som ursprungligen tillkom kyrkbyn, är sannolikt bildat till en inbyggarbeteckning blädingar med oklar syftning (→-inge), ytterst bildad till ordet blad. Namnet betyder då ’blädingarnas boplats’.

Blötberget tätort, Ludvika snDalarna. – Bakgrunden till förleden, ytterst väl adjektivet blöt, är oklar. Efterledens berg har kanske den från andra bergslagsnamn kända betydelsen ’bergverk, gruvfält’.

bo Elementet bo i ortnamn är flertydigt. Det kan vara en försvagad form av boda (→ bod). Det kan vidare återgå på genitiv av plurala inbyggarbeteckningar på fsv. boar, i modern form bor, t.ex. Uppsalabor, och det kan slutligen vara substantivet bo.

  Genitivformen fsvbo(a) av inbyggarbeteckningar förekommer i en rad häradsnamn, dels avseende folket i en bygd, t.ex. → Albo härad, → Bråbo härad, → Selebo härad, dels avseende ett kollektiv med gemensam samlingsplats, t.ex. → Håbo härad, → Valkebo härad, → Åkerbo härad. Inbyggarbeteckningar på bo ingår också i flera sockennamn, t.ex. → Harbo, → Kärnbo, → Kärrbo.

  Det i ortnamn ingående substantivet bo är det bo som vi känner i betydelsen ’djurbo’ och i uttrycket sätta bo. I fornsvenskan uppvisar bo bl.a. betydelserna ’boning, bostad’ och ’(lant)gård, egendom’. Tidiga belägg på bo ’gård’ möter i runinskrifter, och talrika exempel förekommer i de medeltida landskapslagarna. En speciell användning har ordet fått för att beteckna överhetens och förvaltningens gods. I Skånelagen talas om kunungs bo ællær archibiscops, dvs. om kungsgård och ärkebiskopsgård. I Östgötalagens stafs bo ok stols står stav och stol som symboler för biskopen; uttrycket syftar alltså på biskopsgods. I Östgötalagen talas också om kungens bryte, dvs. förvaltare, i Upsala bo, varmed avses Uppsala öd, dvs. riksgodset (jfr → Ösmo). På en biskopsgård syftar Brunnsbo (Brynyolfsboo 1424) i Skånings-Åsaka sn nära Skara, med namn efter biskop Bryniolf, som var verksam vid 1400-talets början.

  En specialanvändning av ordet bo som ortnamnselement visar ett nära samband med detta bruk av bo om överhetens gods. Ordet har använts i en specialbetydelse, som kan återges med ’förvaltningsgård’. Det kan röra sig om centra för kronans förvaltning men också om centralgårdar inom privata godskomplex. I ett par fall kan man tydligt se hur ett från början appellativiskt bo har ersatt ett äldre namn på en gård med förvaltningsfunktion. Bo på Lidingö har efterträtt ett äldre Vikby (→ Bosön). Gården Helgö på ön med samma namn i Ekerö socken (→ Helgö) har levt vidare som Boo (ca 1510), senare Bona (&lt; i Bono, bestämd form dativ singularis), där den bestämda formen understryker det appellativiska ursprunget. Liknande funktion har bo säkerligen i många andra av de talrika exemplen på osammansatt Bo som gård- och bynamn, som dock även kan innehålla bo i den allmänna betydelsen ’gård’. De enskilda namnen får bedömas var för sig utifrån de utomspråkliga upplysningar som kan finnas om förhållandena vid namnens tillkomst (→ Boo, → Bosön). Som efterled i gård- och bynamn, glest spridda särskilt över Götaland och Svealand, har bo säkerligen normalt bara betydelsen ’gård’ (se t.ex. → Bjälbo, → Grebo).

  Ordet bo används i ortnamn inte bara om enstaka gårdar utan också i betydelsen ’bygd’, en betydelse som lätt låter sig förstås utifrån en allmän betydelse ’boplats’. Namnen på bo utgör ett karakteristiskt inslag i svenskt bygdenamnsskick. Namnen finns på flera håll utan att något tydligt spridningsmönster kan konstateras. Tre koncentrationer i Sverige framträder dock, det ena i Småland, det andra på Gotland, det tredje i Gästrikland och Hälsingland. Fyra bygdenamn på bo i Småland har blivit till häradsnamn, dels namnen på de tre huvudbygderna i det gamla Finnveden i söder, Sunnerbo, Västbo och Östbo med namn efter väderstrecken (→ Sunnerbo härad, → Västbo härad, → Östbo härad), dels Vedbo med fsv. vidher ’skog’ som förled i norra delen av landskapet (→ Norra Vedbo härad). Det till Finnveden gränsande medeltida Guthisbo i Skåne, sannolikt sammansatt med ett personnamn, är likaså snarast ett gammalt bygdenamn (→ Västra Göinge härad); något jämförbart distriktsnamn står inte att uppvisa, och bo är överhuvudtaget inte känt som distriktsbeteckning i så gamla namn som det här måste vara fråga om. En rad socknar på Gotland har namn på bo, i de flesta fallen i betydelsen ’bygd’, så t.ex. → Atlingbo, → Barlingbo, → Follingbo, → Hablingbo, → Kräklingbo. Förlederna i de gotländska namnen visar som synes ett enhetligt mönster. De kan alla återföras på inbyggarbeteckningar eller andra kollektivbeteckningar. I Gästrikland och Hälsingland återgår flera sockennamn på bygdenamn på bo. Ett oomtvistligt exempel är → Delsbo i Hälsingland, och med största sannolikhet hör till denna grupp också → Ockelbo, → Valbo och → Österfärnebo i Gästrikland och → Hanebo och → Norrbo i Hälsingland. Förleden syftar i de flesta av namnen på sjöar eller andra vatten, kanske alla utom Valbo. I Norge finns en rad bygdenamn på bu, som är den norska motsvarigheten till bo. De koncentrerar sig till landskapen på Östlandet och till Tröndelagen.

  Vad förlederna beträffar visar bygdenamnen på bo inte någon enhetlig struktur. De gotländska utgår till stor del från inbyggarbeteckningar på lingar, de övriga mestadels direkt från topografin, ett mönster som delvis också gäller för de norska namnen. Avvikande är några namn som är givna efter väderstreck samt framför allt Guthisbo. Detta innehåller som nämnt sannolikt ett personnamn, och sådana är överhuvudtaget högst ovanliga som förled i nordiska bygdenamn (jfr → Gudmundrå).

  En speciell innebörd har bo fått i det medeltida Västergötland. Enligt Äldre Västgötalagen var landskapet indelat i förvaltningsdistrikt som kallades bon och som vartdera omfattade ett växlande antal härad. Det fanns åtta sådana distrikt, och de hade alla namn efter en kungsgård (Uppsala öd, jfr → Ösmo), vilket liksom deras topografiskt sett godtyckliga gränser understryker deras artificiella karaktär. Det rör sig alltså inte om självvuxna bygder, men användningen om distrikt utgår rimligen just från bygdebetydelsen hos bo, kanske i kombination med den anknytning till förvaltning som också kännetecknar ordets bruk i gård- och bynamn. Ett av de medeltida västgötska bona kom att leva kvar som härad, nämligen Vadsbo. Eftersom häradsindelningen är äldre än boindelningen, har Vadsbo sannolikt ersatt ett äldre häradsnamn, kanske fsv. *Vadhs hæradh (→ Vadsbo härad).

  Bygdenamnen på bo sträcker sig tillbaka till förhistorisk tid. Bo som gård- och bynamn härrör bevisligen ofta från medeltiden, och detsamma gäller en sammansättning som Brunnsbo.

  Litteratur: Stefan Brink, Sockenbildning och sockennamn. Studier i äldre territoriell indelning i Norden (1990); dens., Political and social structures in early Scandinavia. A settlement-historical pre-study of the central place, i Tor 28 (1996), s. 258–60; Karin Calissendorff, Helgö – unikt handelscentrum eller vanlig bondgård?, i Fornvännen 86 (1991), s. 106–10; Folke Hedblom, Gästriklands äldre bebyggelsenamn. En förberedande undersökning (1958); Lars Hellberg, Forn-Kalmar. Ortnamnen och stadens förhistoria, i Kalmar stads historia 1. Kalmarområdets forntid och stadens äldsta utveckling. Tiden intill 1300-talets mitt (1979), s. 147–50; dens., Ortnamnen och den forntida sveastaten. Presentation av ett forskningsprojekt, i Namn och bygd 101 (2013), s. 12 f.; Norsk stadnamnleksikon. 4. utg. (1997), art. bu; Sigurd Rahmqvist, Ortnamn påverkade av administration i äldre tid, i Ortnamn värda att vårda. Föredrag vid Riksantikvarieämbetets symposium Ortnamnskultur. Stockholm 5–7 maj 1993 (1994), s. 105–10; Harry Ståhl, Bo, -bo, i Kulturhistoriskt lexikon för nordisk medeltid från vikingatid till reformationstid 2 (1957), sp. 25–29.

Bo sn, gd, Sköllersta hdNärke. Boos gordhen 1500 (gården). – Sockennamnet har givits efter gården Bo, vars namn innehåller → bo i betydelsen ’bostad, gård’.

Bo bostadsområde, gd (Bo gård), Lidingö stad, Uppland → Bosön.

Bobergs härad hd, Östergötland. (ii) Bobergx hæræth 1352. – Häradet har namn efter byn Boberg i Fornåsa socken, den äldsta kända tingsplatsen i häradet. Efterleden berg syftar på den betydande höjd som byn ligger på. Förleden i bynamnet är inte säkert tolkad. Den kan innehålla substantivet bo i betydelsen ’boning’, syftande på föreställningar om att jättar eller troll har bott i berget, eller som beteckning på förvaltningsgård (jfr → bo).

Bockara tätort, Mörlunda snAspelands hdSmåland. (i) Bodhakarlawadha 1415 avskr. – Namnet är övertaget från en by. Det växlar under 1400- och 1500-talen med Bobergsmo (Boþæbyergxmo 1347), varav det senare får uppfattas som byns egentliga namn. Bockara innehåller i förleden en inbyggarbeteckning bodhakarlar, bildad till Bobergsmo, och i efterleden fsv. vadhi ’avgränsat område’.

bod Av de många ortnamnen på -bo utgörs den största gruppen av den där efterleden innehåller ett ursprungligt -bodha, pluralis av fsv. bodh ’(förvarings)bod’. Namngruppen är spridd i större delen av Sverige. Två huvudområden kan urskiljas, dels Nordöstskånes, Blekinges, Smålands, Västergötlands och Östergötlands skogstrakter, dels skogsbygderna i Uppland, Västmanland, Dalarna, Gästrikland och Hälsingland.

  Efterleden kan åsyfta förvaringsbodar av olika slag, oftast sannolikt bodar uppförda vid slåttermarker för förvaring av höetkanske även för övernattningsbruk. Dessa områden har så odlats upp och i en del fall småningom blivit fast bebodda (de äldsta jordeböckerna och lantmäterikartorna upptar också obebyggda ängar och utjordar med namn på bodha). Ett stadium före fast bosättning kan representeras av de s.k. bodlanden i Hälsingland, ett slags filialgårdar, efterhand med fullständigt jordbruk, där gårdens folk vistades under sommaren. Dessa, kallade bodarna, har ofta namn på -bo och är nu i regel självständiga gårdar. Namnen på -bodha kan också åsyfta andra bodar än slåtterbodar, t.ex. jaktbodar, fiskebodar (i t.ex. → Falsterbo) och, i Dalarna och Norrland, fäbodar. Huvudparten av 

 bodhanamnen är medeltida, men några har säkerligen tillkommit under vikingatiden.

  Förlederna utgörs mycket ofta av personnamn eller personbeteckningar, i t.ex. → Eringsboda (Eringisli) och → Pålsboda, varav några få är kvinnonamn, i t.ex. → Gunnilbo (Gunhild). Andra förleder kan åsyfta moderbebyggelsens namn, i t.ex. → Månkarbo (Munga), läge invid någon annan lokalitet, t.ex. en sjö som i → Grycksbo (Grycken), eller på annat sätt karakterisera bebyggelserna, i t.ex. → Habo (hag ’stängsel; inhägnat område’) och → Äppelbo (apel ’apel; apelbestånd’).

  Efterleden -bodha reducerades småningom oftast till -bo, i de flesta fall sannolikt redan på 1500-talet, och har sedan kommit att bli en allmänt bebyggelsebetecknande efterled, vanlig in i vår tid.

  Litteratur: Folke Hedblom, Bodarna och fäboden. En bygdestudie i Gästrikland, i Namn och bygd 73 (1985), s. 1–17; Lars Hellberg, Kumlabygdens ortnamn och äldre bebyggelse (1967), s. 183–85; Mats Wahlberg, Ortnamnen i Västmanlands län 5:1. Heby kommun, norra delen. Bebyggelsenamn (1988), s. 17–23.

Boda sn, tätort, Dalarna. – Sockennamnet är lånat från kyrkbyn (numera tätort), (i) Bodom 1539. Namnet är pluralis av → bod.

Boda sn, Jösse hdVärmland. – Socknen, som 1624 utbröts ur Brunskogs socken, har sitt namn efter gården Boda, kallad Bugården (Bude 1503), där kyrkan byggdes. Det innehåller pluralis av → bod, i dialekten bu. Jfr → Högboda. 

Bodafors tätort, Norra Sandsjö snVästra hdSmåland. – Namnet har i sen tid bildats till gårdnamnet Boda (innehållande pluralis av → bod). Efterleden fors syftar på forsar i den ström som på 1490-talet omtalas som »en ström ... heter Boda».

Boda glasbruk tätort, Algutsboda snUppvidinge hdSmåland. – Tätorten har fått namn efter Boda glasbruk, grundat 1864. Namnets första del, Boda, innehåller en form av → bod, men dess bakgrund är inte känd. Det kan röra sig om ett nybildat namn i anslutning till sockennamnet.

Bodarna by, Hemsjö snKullings hdVästergötland → Västra Bodarna.

Bodarp sn, Skytts hdSkåne. (y) Bothetorp 1348 avskr. (avser kyrkbyn). – Namnet, som ursprungligen avsåg kyrkbyn, innehåller i förleden troligen ett mansnamn fda. *Boti. Efterleden är → torp ’nybygge’. 

Boden kn, stad, Norrbotten. Bodom (dativ pluralis) 1543. – Detta tidigare bynamn, i dialekten uttalat med grav accent, är lulemålets bestämda form pluralis av → bod, ursprungligen kanske med syftning på fäbodar. I belägg från 1500-talet omtalas platsen oftast som Bodeby(n). Ortens lulesamiska namn Suttes ’öppen, ej tillfrusen (om vattendrag)’ har sannolikt ursprungligen syftat på älven nedanför Bodenforsarna.

Bodliden berg, Skellefteå snVästerbotten → Boliden.

Bodsjö sn, Jämtland. (j) Budsio 1396 (avser byn). – Ortnamnet avsåg äldst sjön Bodsjön och senare nuvarande Bodsjöbyn. I sockennamnet ingår dock namnet snarast med en utvidgad betydelse syftande på bygden runt Bodsjön. Sjönamnet är sammansatt av → bod och sjö.

Bodträsket sjö, Edefors snNorrbotten → Bodträskfors.

Bodträskfors tätort, Edefors snNorrbotten. – Tätorten är framvuxen kring ett sågverk, anlagt 1845 och namngivet efter en intilliggande fors i Bodträskån, Bodträskforsen (ursprungligen kanske *Bodträskåforsen). Ån rinner genom sjön Bodträsket, varav ånamnet. I sjönamnet ingår som förled → bod, möjligen med syftning på fäbodar, och som efterled träsk ’(större) sjö’.

Bodträskån å, LapplandNorrbotten → Bodträskfors.

Bodum sn, Ångermanland. Boda 1543 (avser byn). – Socknen har övertagit kyrkbyns namn. Det innehåller stelnad dativ pluralis av → bod syftande på fäbodar. Flera byar torde ha haft fäbodar i Bodum.

Bodås samhälle, Torsåkers snGästrikland. – Det \fd gruvsamhället har namn efter en närbelägen gård. Förleden innehåller ordet → bod, kanske avseende fäbodar. Efterleden torde syfta på en rullstensås som åtminstone norr om gården framträder tydligt.

Boge sn, Gotland. Boghi 1300-talet avskr. – Sockennamnet kan innehålla en form av ordet bog ’framdel på djur eller båt’ med ursprunglig syftning på Klinteberget (Boge klint), kanske därför att detta har tjänat som inseglingsmärke. Alternativt kan namnet tolkas som identiskt med ett äldre namn på Bogevik, innehållande en form av forngutniskt baugr ’ring’ (med utveckling au &gt; långt o), syftande på vikens buktande form.

Bogen sn, Jösse hdVärmland. – Socknen, som 1849 utbröts ur Eda och Gunnarskogs socknar, har sitt namn efter hemmanet Bogen (Bogen 1614), på vars ägor bruket → Mitandersfors hade anlagts 1841. På en annan del av hemmanet, nu Prästgården, byggdes en kyrka 1853. Namnet innehåller troligen bestämd form av en fornsvensk motsvarighet (med utveckling au &gt; långt o) till fvn. baugr ’ring’, med syftning på den vida båge i vilken Bogsälven här rinner.

Bogesund gods, Östra Ryds snDanderyds skgUppland. (in) Bugasundom 1367 avskr. – Förleden innehåller ordet båge (fsv. bughi). Namnet syftade ursprungligen på ett nu upptorkat, krökt sund som tidigare löpte genom Bogesundslandet.

Boglösa sn, Trögds hdUppland. (De) Bugløsu 1344. – Socknen har namn efter kyrkbyn. Efterleden är → lösa ’glänta; äng’. Namnet, som innehåller ett med båge samhörigt ord, kan betyda antingen ’den krokiga ängen’ eller ’ängen vid kroken’, men den sakliga bakgrunden till detta säkerligen mycket gamla namn låter sig inte avgöras.

Bogsta sn, Rönö hdSödermanland. Bughastaf 1302. – Kyrkbyn har givit socknen dess namn, vars efterled ursprungligen innehållit stav med oviss syftning, senare anslutet till det vanliga → sta(d). Förleden innehåller ordet båge (fsv. bughi) eller ett därtill bildat namn, kanske åsyftande sjöviken nedanför kyrkbyn.

Bohuslän landskap. (I) Bahuslæn 1422. – Bohuslän är som landskap av ungt datum, och namnet avsåg från början endast södra hälften av detta, medan den norra delen under senmedeltiden benämndes Viken. Landskapsnamnet är känt först från 1400-talet och anger att Bohuslän är ett förvaltningslän under det 1308 anlagda Bohus slott (Baghahus 1319 avskr.). Förleden i det senare namnet har sammanställts med fvn. bágr ’besvärlig’, syftande på den besvärliga farleden i Nordre älv. Efterleden är hus ’slott, fäste’.

Bokenäs sn, Lane hdBohuslän. Boknæs kirkia 1388. – Förleden innehåller trädbeteckningen bok; trakten utmärks av en påfallande rikedom på bok. Efterleden är näs. Namnet är äldst dokumenterat som bynamn (j Boknese 1317), därefter som sockennamn och sedan som namn på den halvö som utgör den västra delen av Lane härad. Näset som ursprungligen givit upphov till namnet bör troligen sökas vid kyrkbyn Bön.

bol Ortnamn som innehåller bol finns i Danmark, Norge och Sverige samt på Island och Färöarna. I Sverige uppträder de i större mängd bland bebyggelsenamn i västra Götaland och Värmland men påträffas också i exempelvis Södermanland och Uppland. Bland ägonamn är de kända från framför allt Skåne och Småland. Till bol har ortnamnsefterleden → böle bildats.

  Ordet bol är bildat till verbet bo,  som i äldre språkbruk och i dialekterna också kan ha betydelsen ’bereda, göra i ordning; laga’. Dialektalt förekommer bol med flera olika betydelser, t.ex. ’boplats, gård, nybygge’ (→ Bolshög, → Klässbol), ’djurbo (fågelbo, björnide, rävlya osv.)’ (Björnebol i Dalsland och Värmland, Tranebol, numera Tranebo, i Västergötland), men också rent ägobetecknande, ’nyodling, jordstycke, äng’ med olika regionalt avgränsade betydelsevarianter (Baggebol i Södermanland och Västergötland, kanske till ett fsv. *baggabol ’äng där man har baggar på bete’). I de fall där bol i bebyggelsenamn uppträder med innebörden ’djurbo’ har namnen från början säkerligen avsetts vara skämtsamma eller nedsättande. Kanske har Björnebol legat vid eller inne i »björnskogen» och Tranebol nära någon myr eller mosse, dvs. vid terräng där tranor gärna håller till.

  Förutom djurbeteckningar ingår i bol-namnen också t.ex. personnamn, Dragabol (Drake) i Halland, Håkanbol i Närke, yrkesbenämningar, Länsmanbol och Skräddarbol i Uppland, och terrängord, Bäckebol på olika håll i Västsverige och Forsbol i Dalsland.

  Namn på -bol har bildats från medeltiden till nyare tid. I flera fall har -bol med tiden ombildats till -boda (→ bod), vilket sedan kan ha ändrats till -bo, så t.ex. Laggarbo i Järlåsa socken i Uppland (j Laggaraboleno 1362, Laggarebodha 1540, Laggarbo 1650; till laggare ’tunnbindare’).

  En särskild kategori utgör de många namnen av typen Kyrkbol(et), Kyrkbordet, även Kyrke-, Kyrko-, och Prästbol(et), även Präste-, Prästbordet. I sådana namn kan en sammanblandning tidigt ha ägt rum mellan bol ’boställe’ och bord ’jord anslagen för visst underhåll (t.ex. av präst eller kyrka)’.

  Litteratur: Göran Hallberg, Bolshus och ägonamnselementet bol i Skåne, i Sydsvenska ortnamnssällskapets årsskrift 1972, s. 41–62; Bengt Pamp, Ortnamnen i Sverige. 5 uppl. (1988), s. 53–54.

Boliden tätort, Skellefteå snVästerbotten. – Tätortsnamnet är lånat antingen från den by Bjurliden, också kallad Boliden, på vars mark tätorten huvudsakligen anlagts, eller också från det väster om tätorten och byn belägna berget Bodliden, efter vilket byn har sitt alternativa namn. Förleden innehåller → bod med syftning på fäbodar, efterleden lid, här i betydelsen ’sluttande skogstrakt’.

Bollebygd sn, tätort, Bollebygds hdVästergötland. ecclesiam de Ballabu 1255 avskr. – Socknen, vars äldre namn var Ballaby, har namn efter kyrkbyn, nu Kyrkebyn. Det nuvarande sockennamnet har anslutits till häradsnamnet → Bollebygds härad. I det genuina uttalet av socken- och häradsnamnet har Balla-, Balle- bibehållits. Formen Bolle- (1500-talet) har snarast tillkommit i förskönande syfte. Tätorten Bollebygd har vuxit fram kring en 1894 öppnad järnvägsstation på byn Flässjums ägor sydöst om kyrkbyn.

Bollebygds härad hd, Västergötland. Ballæbygð 1200-talets slut. – Häradsnamnet återgår på ett äldre bygdenamn, avseende häradets huvudbygd kring Bollebygds kyrka, där Nolåns och Söråns dalgångar möts och förenas i Storåns dal. I centrum av denna bygd ligger Kyrkebyn, äldre Ballaby, i socknen → Bollebygd. Förleden Balla- i Ballaby och Ballabyghdh har förklarats som innehållande ett ord fsv. *bal (långt l) ’stor’. Snarare syftar den dock på någon topografisk företeelse. Bynamnet och bygdenamnet hänger samman med Ballasjön, namn på en sjö väster om byn, men det är ovisst vilket namn som är det primära.

Bollerup sn, gods, Ingelstads hdSkåne. (de) Bullathorp 1310 (avser kyrkbyn). – Namnet, som ursprungligen tillkom den gamla kyrkbyn (nu Bollerups gård), innehåller i förleden troligen ett mansnamn fda. *Bulli. Efterleden är → torp ’nybygge’.

Bollmora kommundel, Tyresö knSödermanland. Bålmoora 1636 (avser gården). – Området har fått namn efter gården Bollmora. I namnets förled ingår troligen bål ’uppstaplat bränsle’. Efterleden är dialektordet mor(a) ’(sumpig) granskog’.

Bollnäs kn, stad, sn, Hälsingland. Baldanes, (in) Boldanæs 1312. – Bollnäs blev stad 1942 vid sammanslagning av köpingarna Björkhamre och Bollnäs, den senare tillkommen 1906 och återgående på en tätort som från 1840-talet växte fram vid Bollnäs sockenkyrka. Sockennamnet har ursprungligen syftat på ett nära kyrkan beläget stort näs, nu kallat Långnäs, som skjuter ut i sjön Varpen. Förleden har antagits vara bestämd form av ett adjektiv fsv. *balder (med ursprungligt d) ’stor, ansenlig’.

Bollstabruk tätort, Ytterlännäs snÅngermanland. – Namnet är av ungt datum och bildat till bynamnet Bollsta (Balsstadz (genitiv)1535), som i förleden troligen innehåller ett mansnamn, snarast binamnet fsv. Balle. I senare tid tycks namnet ha associerats med ordet boll med å-ljud i första stavelsen. Efterleden är → sta(d).

Bolmen sjö, SunnerboVästbo hdSmåland. Bollmen Lacus 1689. – Sjönamnet är en bildning till fsv. *bolmber ’stor’‚ med syftning på sjöns storlek. 

Bolmsö ö, sn, Västbo hdSmåland. (in) Bolmsø 1293. – I förleden ingår genitiv av sjönamnet → Bolmen. Efterleden är ö.

Bolshög sn, Järrestads hdSkåne. (y) Bulshøyg, (aff) Bolshøgh 1266 sen avskr. (avser kyrkbyn). – Namnet, som ursprungligen avsåg kyrkbyn, innehåller i förleden → bol ’nybygge; gård’. Efterleden → hög syftar sannolikt på den stora forntida gravhögen vid kyrkan.

Bolstad sn, Sundals hdDalsland. (j) Byrstadhom 1378. – Kyrkbyn har givit socknen dess namn, sammansatt med → sta(d). Förleden innehåller möjligen fsv. byrdh i betydelsen ’bärning‚ bärställe’ med syftning på passagen förbi ett för båttrafik besvärligt ställe i ett vattendrag vid kyrkan.

Bolum sn, Valle hdVästergötland. Buleem sokn 1397. – Kyrkbyn har givit socknen dess namn, vars efterled är → hem ’boplats; gård’. Förleden kan innehålla fsv. *bol ’stor’, identiskt med det nutida bål i t.ex. bålgeting.

Bommersvik förbundsskola, Turinge snÖknebo hdSödermanland. Bomelswijck 1631, Bomorswick 1636. – Skolan inrättades på en gård, som kom i SSU:s ägo 1937. Gården har namn efter läget vid en vik av sjön Södra Yngern. Förleden innehåller möjligen ett mansnamn, kanske Boman eller Botmar.

Bona bebyggelse, Ekerö snFärentuna hdUppland → bo.

Bond-Arnö sn, Trögds hdUppland → Arnö (Uppland).

Bonderup sn, Torna hdSkåne. (af) Bwnderop 1478 (avser kyrkbyn). – Sockennamnet, som ursprungligen avsåg kyrkbyn, innehåller i förleden antingen ordet bonde eller, kanske snarare, det motsvarande mansnamnet. Efterleden är → torp ’nybygge’.

Bondkyrka f.d. sn, Ulleråkers hdUppland → Helga Trefaldighet.

Bondstorp sn, Mo hdSmåland. (de) Bothengsthorp 1299. – Socknen, som tidigare tillhört Östbo hd, har övertagit namnet från kyrkbyn. Förleden innehåller genitiv av det fornsvenska mansnamnet Both(i)ægn. Efterleden är → torp ’nybygge’.

Bonäs tätort, Mora snDalarna. Bones sextung [’sjättedel (av socken)’] 1457, (i) Boness 1482. – Namnet, övertaget från en by och med uttalet »Bunäs», innehåller i förleden bud, en biform till → bod, snarast i genitiv pluralis. Efterleden syftar på ett näs i Orsasjön.

Boo sn, tätort, Värmdö skgUppland. Boo 1538 (avser en gård). – Sockennamnet innehåller fsv. → bo ’förvaltningsgård’ och är övertaget från gården med samma namn.

bor Bor-namnen är karakteristiska för mellersta Sverige; de har sitt utbredningscentrum i Dala-Bergslagen med angränsande områden, där det till funktionen jämförbara, annorstädes vanliga → ed är svagt representerat. Ordet bor är bildat till verbet bära och grundbetydelsen är ’bärning’. Ur denna har utvecklats betydelsen ’bärningsställe (mellan två vatten eller utmed ett vattendrag), sträcka där man bär (båtar eller last)’ och senare ’passage mellan eller utmed vatten’. Borarna, som ju varit högre än vattnen, kan ha varit bergiga och oländiga och har då kunnat uppfattas som hinder i färdvägen; jfr att dialektordet bor uppvisar betydelser som ’småbackig, stenig och oländig höjdsträckning mellan vatten’ och ’stenig höjd’. Som förled ingår bor i bl.a. stadsnamnet → Borlänge och troligen i sockennamnet → Borgvik och som efterled i bl.a. sockennamnen → Gåsborn och → 

  Litteratur: Bengt Hesselman, Från Marathon till Långheden. Studier över växtnamn och naturnamn (1935), s. 154–66; Gusten Widmark, Ordet bor som appellativ och ortnamnselement, i Namn och bygd 45 (1957), s. 43–99.

Bor tätort, Voxtorps snÖstbo hdSmåland. (j) Boor 1446 avskr. – Namnet, som uttalas med å-ljud som i → Borlänge, innehåller sannolikt → bor ’bärningsställe (för båtar); passage mellan eller utmed vatten’. Bebyggelsen ligger på landtungan mellan sjöarna Flåren och Hindsen, där man nödgats bära båtarna. Ordet bor är dock uppsvenskt och nordligt, varför det är överraskande att finna detta så långt söderut som i Småland.

Boren sjö, Östergötland. (apud) Borne 1336. – Namnet betyder möjligen ’den glänsande, lysande’.

Borensberg tätort, Brunneby snBobergs hdÖstergötland. – Det i senare tid till sjönamnet → Boren bildade ortnamnet har undanträngt ett äldre Husbyfjöl; detta innehåller det nu försvunna namnet Husby (→ husaby) och fjöl i betydelsen ’(plank)bro, spång’. Tätorten har vuxit fram i anslutning till Borensbergs järnvägsstation (öppnad för allmän trafik 1907) vid en nu nedlagd linje.

Borg sn, Memmings hdÖstergötland. Borgh 1333. – Den forna kyrkbyn har givit socknen dess namn, som troligen åsyftar en fornborg. En borg av jordvallstyp har funnits vid Motala ström öster om Borgs säteri.

Borgafjällen, Norra, Södra fjällmassiv vid gränsen mellan Jämtland och Lappland→ Norra Borgafjällen.

Borgahällan bergsbrant, Frostvikens snJämtland → Norra Borgafjällen.

Borgan vattendrag, Borgvattnets snJämtland → Borgvattnet.

Borganäs försvunnen medeltidsborg, Borlänge stadDalarna. Borgenes 1420 avskr. – Borgen uppfördes på 1390-talet och brändes 1434 under Engelbrektsupproret. Namnet, som återupplivats i nyare tid, har från början syftat på ett näs i Dalälven, den s.k. Hushagsudden. Förleden innehåller genitiv singularis borgha(r) av fsv. borgh ’borg, fäste’. Lämningar av borgen har blottlagts genom arkeologiska utgrävningar på udden. 

Borgeby sn, gods, Torna hdSkåne. (in) Borgeby 1334 avskr. – Namnet, som äldst avsåg den gamla kyrkbyn (nu godset Borgeby), innehåller ordet borg med syftning antingen på en försvarsanläggning eller på en höjdformation. Efterleden är → by ’gård; by’. Jfr → Borrby.

Borggård tätort, Hällestads snFinspånga läns hdÖstergötland. Bolgåårdh 1535. – Vid Borggårds gård och bruk anlades Borggårds hållplats vid en 1874 öppnad järnvägslinje. Namnet kan innehålla fsv. *bol ’stor’, motsvarande bål i t.ex. bålgeting, och sålunda betyda ’Storgården’. Förleden kan avsiktligt, på grund av herrgårdskaraktären, ha ombildats till Borg-.

Borghamn tätort, Rogslösa snDals hdÖstergötland. – Namnet härrör från en hamn (Borghamn 1881) vid Vättern. På Borgs udde vid kanten av det närbelägna Omberg finns en fornborg, känd som Drottning Ommas borg.

Borgholm kn, stad, Öland. Borgholm 1285 avskr. – Förleden är ett gammalt sockennamn Borg, ytterst syftande på en äldre befästning på platsen eller på själva kalkstensklippan, där slottsruinen är belägen. Efterleden → holm är given efter mönster av → Stockholm.

Borgsjö sn, Medelpad. (De) Borghasio 1344 avskr. – Namnet har äldst tillkommit Borgsjön och senare även den intilliggande Borgsjöbyn. *Borg, som innehåller borg i en äldre betydelse ’(platåliknande) höjd med branta sidor’, har troligen varit ett äldre namn på nuvarande Bergåsen, det branta berget norr om Borgsjön.

Borgsjön sjö, Borgvattnets snJämtland → Borgvattnet.

Borgstena sn, tätort, Vedens hdVästergötland. Bårstena 1540. – Kyrkbyn har givit socknen dess namn. Detta kan innehålla borg i betydelsen ’(platåliknande) höjd med branta sidor’ eller möjligen borg eller ett därav bildat fsv. *byrghe med syftning på en numera försvunnen fornborg. Ordet sten, som i vissa andra fall åsyftar fornborgar, skulle här kunna föreligga i ett gammalt appellativ *borghsten eller *byrghisten med innebörden ’fornborg’. Kyrkan ligger vid en markerad höjd, där en fornborg kan ha varit belägen. Tätorten, som fått kyrkbyns och socknens namn, har vuxit fram i anslutning till Borgstena järnvägsstation, anlagd vid en 1863 öppnad linje.

Borgunda sn, Gudhems hdVästergötland. Burghundæ 1330-talet. – Kyrkbyn har givit socknen dess namn. Detta innehåller ett tidigare namn på Borgundaberget invid byn, ett Borghund ’(framträdande) höjd’ e.d. – Bild 6.

Borgvattnet sn, Jämtland. – Socknen, bildad först 1873, har sitt namn efter sjön Borgvattnet (nu Borgsjön). Det är sammansatt av namnet på sjöns avloppså, Borgan eller Borgån, samt vatten i betydelsen ’sjö’. Borg- i ånamnet innehåller terrängordet borg ’platåliknande höjd med branta sidor’ och åsyftar kanske bergsmassivet Borgknösen.

Borgvik sn, tätort, Grums hdVärmland. Østre Burwika qwærn 1397 (avser en kvarn). – Socknen, som fram till 1795 var en del av Grums socken, har sitt namn efter gårdarna och bruket Borgvik (nu en tätort) vid Borgviksälvens mynningsvik i Borgvikssjön, där också kyrkan är uppförd. Namnets förled är troligen → bor ’passage mellan eller utmed vatten’ med syftning på den forsrika älvsträckan mellan Borgvikssjön och Värmeln. – Bild 76.

Borgviksälven älv, Borgviks snGrums hdVärmland → Värmland.

Borgån vattendrag, Borgvattnets snJämtland → Borgvattnet.

Borgärdet by, Svärdsjö snDalarna. Boragierdhe 1357 avskr. – Byn utgör huvuddelen av tätorten → Svärdsjö. Namnet innehåller i förleden fornsvensk genitiv singularis *bora(r) av → bor ’passage mellan eller utmed vatten’, syftande antingen på sträckan längs Borgärdesströmmen eller på området mellan Svärdsjön och Seckan/Borängessjön. I efterleden ingår gärde ’inhägnat jordområde’. 

Borlunda sn, Frosta hdSkåne. (Jn) uilla Burlundum 1100-talets mellersta del (avser kyrkbyn). – Sockennamnet är givet efter kyrkbyn. Förleden är sannolikt ett i skånska ortnamn förekommande borr ’hål, sänka’ med syftning på kyrkbyns ursprungliga läge vid den 1861 rivna medeltidskyrkan i en mycket markerad sänka invid en krök av Bråån. Efterleden innehåller lund ’skogsdunge’. 

Borlänge kn, stad, Dalarna. – Detta tidigare bynamn (i Borlængio 1390) har som förled → bor ’passage mellan eller utmed vatten’ och som efterled länga ’något långt, t.ex. en vägsträcka’. Namnet betecknade ursprungligen den långa väg mellan Båtstad i norr och Mjälga i söder där båtfarare på Dalälven måste färdas till lands på grund av forsarna vid Forshuvud, Kvarnsveden och Domnarvet.

Borrby sn, tätort, Ingelstads hdSkåne. Burgaby 1100-talets mellersta del (avser kyrkbyn). – Namnet, som äldst avsåg kyrkbyn (nu en tätort), innehåller i förleden ordet borg med syftning antingen på en försvarsanläggning eller på en höjdformation. Efterleden är → by ’gård; by’. Jfr → Borgeby.

Borrie sn, Herrestads hdSkåne. Borrige 1546. – Sockennamnet, vars efterled är → hög, är givet efter kyrkbyn. Förleden är sannolikt ett i skånska ortnamn förekommande borr ’hål, sänka’, här med syftning på en fördjupning på eller invid den avsedda högen. 

Borstahusen f.d. fiskeläge, stadsdel, Landskrona stadSkåne. – Fiskeläget grundades på 1770-talet av en fiskare (eventuellt två bröder) vid namn Borste.

Borås kn, stad, Västergötland. Boeråås 1622. – Ett äldre höjdnamn, avseende Rydaåsen, har här övergått på staden. Förleden innehåller genitiv fsv. bodhar av → bod.

Bosarp gods, Risekatslösa snLuggude hdSkåne. (in) Bosarp 1356 avskr., (de) Bosæthorp 1386. – Godsets namn innehåller genitiv av mansnamnet fda. Bosi och → torp ’nybygge’. Sidoformen Boserup, påverkad av dansk kanslitradition (→ torp), är vanligt förekommande.

Bosarp sn, Onsjö hdSkåne. (in) parochia Bosæthorp ca 1350. – Sockennamnet, som äldst avsåg kyrkbyn, är sammansatt av genitiv av mansnamnet fda. Bosi och → torp ’nybygge’.

Bosarve gårdnamn, Gotland → Stenstugu.

Bosebo sn, Västbo hdSmåland. Bossebode soken ca 1500. – Sockennamnet, som ursprungligen tillkom gården Bosebo (Bossaboda 1477), innehåller i förleden genitiv av det fornsvenska mansnamnet Bose eller fsv. bose ’hudavdragare, rackare’. Efterleden är → bod.

Boserup gods, Risekatslösa snLuggude hdSkåne → Bosarp.

Bosjökloster sn, tätort, gods, Frosta hdSkåne. Boosiø Sogenn 1559, Bosie Kloster 1570-talet, Busiekloster Sogenn 1617. – Socknen har fått sitt namn efter det kloster för benediktinnunnor som på 1100-talet anlades på den f.d. ön Bosö i Ringsjön, tillhörig gården Bo. Klostret, och därmed socknen, bar äldst öns namn (in Bosæ, de Bosø 1100-talets mellersta del) utan tillägg av -kloster. Redan under medeltiden uppstår den urspårade namnformen på -sjö. Tätorten Bosjökloster består av ett ursprungligt sommarstugeområde strax nordöst om slottet.

Bosön halvö, idrottsinstitut, Lidingö stadUppland. Bosön 1779. – Namnet innehåller i förleden genitiv av gårdnamnet Bo (nuvarande Bo gård) samt i efterleden ö; Bosön har först i sen tid genom landhöjningen blivit en halvö. Namnet Bo (j Bo 1383) innehåller → bo ’förvaltningsgård’ och kan tyda på att gården utgjorde centrum i det godskomplex som Bo Jonsson Grip på 1300-talet innehade på ön. Tidigare hette bebyggelsen Vikby (j Vigby 1371), där förleden syftar på dess läge vid Kyrkviken och efterleden är → by ’gård; by’. 

Boteå sn, Ångermanland. (in) Bota 1344 avskr., Botum 1344 avskr. – Det ursprungligen plurala namnet är bildat till ett fornsvenskt *bot, motsvarande nyisländskans bót ’en relativt liten inskärning, som är avsedd som landningsplats för båtar’. Ångermanälven bildade en eller flera vikar i de låglänta delarna av socknen. Möjligen har namnet avsett nuvarande Sundet, den vik som tidigare funnits vid Högforsåns nedersta del, eller en vid kyrkan befintlig vik, då i båda fallen med sekundär plural (se inl. 3.3.1). Namnet har i sen tid anslutits till andra norrländska namn på -eå (se → Bureå).

Botilsäter sn, Näs hdVärmland. (j) Bydhilssæter sokn 1423. – Socknen har troligen fått sitt namn efter byn Byn (Botilsätersbyn), i vars närhet kyrkan ligger. Det är sammansatt av personbeteckningen bödel, senare omtolkad till kvinnonamnet Botild, och → säter ’utmarksäng’.

Botkyrka kn, sn, Svartlösa hdSödermanland. (in) ecclesia beati Botwidi [’den helige Botvids kyrka’] 1283, parochie Botuidhe kirkiu 1298. – Namnet, fsv. Bothvidhakirkia, betyder ’Botvids kyrka’. Det avsåg ursprungligen den första kyrkan på platsen, vilken enligt Botvidslegenden uppfördes som gravkyrka åt det sörmländska helgonet Botvid. Enligt samma källa stod kyrkan klar år 1129 och var belägen på Botvids fädernegård Hammarby. Den nuvarande stenkyrkan ska ha invigts på samma plats år 1176. – 

Botorp gd, Gladhammars snSödra Tjusts hdSmåland → Botorpström.

Botorpsströmmen samlingsnamn på flera med varandra sammanhängande åar väster och sydväst om Västervik, Småland → Botorpström.

Botorpström å, Gladhammars snSödra Tjusts hdSmåland. – Kallas också Botorpsströmmen, åtminstone då det med en vidare syftning avser flera med varandra sammanhängande åar både uppströms och nedströms den egentliga Botorpström. I förleden ingår gårdnamnet Botorp (Bodatorp 1544), sannolikt på grund av att gården varit den dominerande bebyggelsen vid ån. Botorp har som förled en genitivform av → bod och som efterled → torp ’nybygge’. Skälet till att Botorpström kunnat ge hela å- och vattendragssystemet sitt namn kan vara, att ån börjar vid sammanflödet av systemets två västliga huvudgrenar och för deras vatten vidare ut mot havet.

Botsmark tätort, Sävars snVästerbotten. Botessmark 1539. – Tätorten har övertagit ett bynamn. Förleden är genitiv av ett mansnamn, antagligen Botulf eller Botvid, efterleden är → mark, här i betydelsen ’nybygge i skog eller på utmark’.

Bottarve museigård, Vamlingbo snGotland. Boterarfwe 1653 – Förleden kan innehålla en forngutnisk yrkesbeteckning boteri ’en som botar’, möjligen i funktion som personnamn. Efterleden är → arve.

Botten del av Bottniska viken norr om Norra Kvarken→ Norrbotten.

Bottenhavet del av Bottniska viken söder om Norra Kvarken→ Bottniska viken.

Bottensjön sjö, KåkindsVadsbo hdVästergötland. – Ortnamnet har uppkommit genom att ordet sjö fogats till namnet Butn, Botn (Butn 1220- eller 1230-talet) ’(det inre av en) vik’, som äldst åsyftat Bottensjön (uppfattad som vik av Vättern) eller en del därav.

Bottenviken del av Bottniska viken norr om Norra Kvarken→ Bottniska viken.

Bottna sn, Kville hdBohuslän. (j) Botnna sokn 1346. – Sockennamnet, som övertagits från kyrkbyn, innehåller plural form (se inl. 3.3.1) av botten ’(det inre av en) vik’, åsyftande innersta delen av Bottnafjorden.

Bottnaryd sn, tätort, Mo hdSmåland. (in) Bothnarydh 1346. – Namnet har övertagits från prästgården och innehåller i förleden troligen genitiv pluralis av botten ’(det inre av en) vik’. Gården ligger vid en sjö, som genom en utgående långsmal udde delas i två vikar. Efterleden är → ryd ’röjning’.

Bottniska viken del av Östersjön mellan Norrland och Finland. Botniska viken 1743. – Bottniska viken omtalas på 1600-talet med den latinska namnformen Sinus Bothnicus (sinus ’vik’, bothnicus ’bottnisk’). Adjektivet bottnisk är bildat till Botten, känt från äldre språkbruk och dialekter, med syftning på (den norra delen av) detta havsområde. Ordet vik syftar på den väldiga vik av Östersjön som Bottniska viken bildar. Se vidare → Norrbotten. Bottniska viken delas in i Bottenhavet (Botten-hafvet 1811) och Bottenviken avseende havsområdet söder respektive norr om Norra Kvarken. Förleden i de båda namnen innehåller Botten (se ovan), här troligast med syftning på Bottniska viken i sin helhet eller, alternativt i fallet Bottenviken, på själva Bottenviken med -viken som förklarande tillägg. Bottenhavet kan tolkas som ’den del av Botten (Bottniska viken) som utgör själva havet’ (i motsats till Bottenviken) och Bottenviken som antingen ’den del av Botten (Bottniska viken) som utgör en vik’ (i motsats till Bottenhavet) eller ’den vik som heter Botten’.

Bovallstrand tätort, Tossene snSotenäs hdBohuslän. Buvallsstrand 1867. – Tätorten har vuxit upp kring ett fiskeläge. Förleden innehåller namnet Bovall, som är den idag vanliga benämningen på orten och efterleden strand som här sannolikt har betydelsen ’(tillfälligt) fiskeläge’. Förleden i namnet Bovall innehåller västsvenskt bu ’bod’ sannolikt syftande på sjöbodar och efterleden vall ’gräsmark, äng’.

Boxholm tätort, Ekeby snGöstrings hdÖstergötland. – Samhället har fått namn av säteriet Boxholm, som vuxit fram ur den äldre bebyggelsen Flemminge. I det på 1600-talet etablerade namnet Boxholm är förleden bildad till riksrådet Arvid Stenbocks ättnamn. Efterleden → holm är sannolikt given efter mönster av andra säterinamn på -holm. Tätorten har utvecklats vid Boxholms järnvägsstation, öppnad för trafik 1873.

Brahehus slottsruin, Gränna lfsVista hdSmåland. Brahuus 1650. – Namnets förled erinrar om slottets grundare, riksdrotsen och greven Per Brahe d.y. Efterleden är hus ’borg, fäste’. Brahehus är en etymologiserande form, som tillhör riksspråket och skriften. Namnet har i den genuina namnformen Brahus blivit ett uppkallelsenamn, som spritts till andra delar av Sverige.

Brand skog, Boglösa snTrögds hdUppland → Brandskogen.

Brandskogen skog, Boglösa snTrögds hdUppland. – Kallas också Brand. Båda namnformerna syftar rimligen på att skogen härjats av brand. I östra skogskanten finns en av Skandinaviens största hällristningsbilder, det s.k. Brandskogsskeppet. 

Brandstad sn, Färs hdSkåne. (de) Brunstathæ 1332 sen avskr. (avser kyrkbyn), (i) Branstade 1447. – Sockennamnet, som äldst avsåg kyrkbyn, innehåller i förleden antingen fda. bruni i betydelsen ’svedjeland’ eller något av mansnamnen fda. Brun eller Bruni. Efterleden är → sta(d). Jfr → Brönnestad.

Brandstorp sn, Vartofta hdVästergötland. – Gården Brandstorp (Brandstorp 1539) har givit socknen dess namn, som är sammansatt av mansnamnet fsv. Brand och → torp ’nybygge’.

Brantevik tätort, Östra NöbbelövsSimris snrJärrestads hdSkåne. – Namnet på detta gamla fiskeläge är äldst känt genom ägonamnet Brantewiks Lyckor 1810. Det avsåg ursprungligen en vik i *Branta, ett äldre ortnamn syftande på den just här bergiga, påfallande branta kuststräckan längs Östersjön. Två stenrösen här benämns Branteröör på en karta från 1684 (på dagens kartor Brantarör).

Brastad sn, tätort, Stångenäs hdBohuslän. (j) Bragesætre 1391 (kyrkbyn). – Sockennamnet, övertaget från byn, kan i förleden innehålla genitiv av det fornsvenska mansnamnet Braghi. Ett troligare alternativ är dock att ett ånamn ingår. Mellan kyrkan och kyrkbyn rinner en å, Kvarnbäcken, som tidigare kallats bl.a. Brasetteraa (1549). Åns namn bör ha lytt Braga eller *Brag-a (a ’å’), samhörigt med norskans braga ’flamma, lysa’. Av de äldre skriftformerna framgår att efterleden är → säter ’utmarksäng’, som senare ändrats till stad.

Brattfors sn, Färnebo hdVärmland. – Socknen, som fram till 1786 var en del av Färnebo socken, har sitt namn efter hyttan och hemmanet Brattfors (Brattefors hytte 1540). Det åsyftar en brant (i dialekten bratt) fors i Lungälven.

Braås tätort, Drevs snUppvidinge hdSmåland. – Tätortsnamnet återgår på ett gårdnamn (Braaas 1538, Bragdås 1570). Med stöd av belägget från 1570 och äldre dialektuttal har förleden föreslagits innehålla bragd, ett dialektalt ord för ’fisknät’. Efterleden är ås.

Breared sn, Tönnersjö hdHalland. – Sockennamnet, äldst belagt 1402, är lånat från kyrkbyn. Förleden Brea- är bestämd form av adjektivet bred, efterleden är → ryd ’röjning’. Se vidare → Simlångsdalen.

Bred sn, Åsunda hdUppland. (in) Bred 1291. – Namnet kan innehålla en bildning till adjektivet bred med okänd syftning. Möjligen rör det sig om ett äldre namn på Prästgården. 

Bredablick utsiktstorn på Skansen, Stockholms stad. – Tornet byggdes 1874–76 och erhöll sitt nuvarande namn då det senare införlivades med Skansen. Namnet är lånat från den fornnordiske guden Balders boning Bredablick, fornisländskt Breiðablik ’den vida omkring glänsande’ (breiðr ’bred, vid’, blik ’glans’). Då tornet namngavs associerade man säkerligen namnet Bredablick med ordet blick i betydelsen ’utsikt, utblick’.

Bredared sn, tätort, Vedens hdVästergötland. – Namnet har givits socknen efter kyrkbyn. Det är äldst belagt med runor inskurna på en medeltida bokpärm av trä från Bredareds kyrka, i normaliserad fornsvensk form Bredhariudh. Förleden innehåller troligen adjektivet bred. Efterleden är → ryd ’röjning’. Tätorten har vuxit fram i anslutning till kyrkan och kyrkbyn.

Bredaryd sn, tätort, Västbo hdSmåland. (de) Breþa rydh 1306. – Sockennamnet har övertagits från kyrkbyn. Förleden är adjektivet bred och efterleden → ryd ’röjning’.

Bredbyn tätort, Anundsjö snÅngermanland. Breby 1535, Bredbyn 1542. – Förleden i namnet är adjektivet bred. Efterleden är → by.

Bredene gods, Huggenäs snNäs hdVärmlandsamt bySmula snRedvägs hdVästergötland → vin.

Bredestad sn, Norra Vedbo hdSmåland. (de) Bredhestadhum ca 1300. – Sockennamnet avsåg ursprungligen kyrkbyn och innehåller i förleden sannolikt adjektivet bred. Efterleden är → sta(d).

Bredsäter sn, Kinne hdVästergötland. Breðæsæter 1312. – Kyrkbyn har givit socknen dess namn, som innehåller adjektivet bred och → säter ’utmarksäng’.

Bredsättra sn, Runstens hdÖland. (in) parrochiis … Bredhasæter 1346 avskr. – Sockennamnet, övertaget från kyrkbyn, är sammansatt av adjektivet bred och → säter ’utmarksäng’.

Bredviken tätort, Nederkalix snNorrbotten. Breduick 1539. – Tätorten är namngiven efter en del av byn Näsbyn. Namnet har ursprungligen syftat på en bred vik av Kalixälven strax söder om bebyggelsen.

Bredån å, Tännäs snHärjedalen → Bredåsjön.

Bredånger by, Nätra snÅngermanland → ånger.

Bredåsjön sjö, Tännäs snHärjedalen. – Sjön är äldst omnämnd 1645. I förleden ingår ånamnet Bredån. Ån förenar Bredåsjön med sjön Rogen. Bredån är bredare på mitten än vid in- och utloppen, vilket väl förklarar namnet.

Brevens bruk tätort, Askers snhdNärke. Bredhæhueen 1317. – Ortnamnet Breven, som ursprungligen åsyftade ängsmarkerna kring Brevensån, innehåller adjektivet bred ’vidsträckt’ och ven ’sankäng’. Ett järnbruk grundades här 1676.

Brevik stadsdel, Lidingö stadUppland. Bredeuik 1498 (avser en gård). – Ortnamnet, övertaget från gården Brevik, avsåg äldst en bred vik sydöst om gården; landhöjningen har dock numera förändrat landskapets karaktär. Stadsdelen har kanske närmast övertagit sitt namn från stationen Brevik på Lidingöbanan, öppnad 1914.

Brevik sn, Kåkinds hdVästergötland. Bredawic 1220- eller 1230-talet. – Socknen har fått namn efter kyrkbyn, som ligger vid den breda vik av Vättern, Bredviken, som äldst burit namnet.

Bringasjön sjö, Västra hdSmåland → Bringetofta.

Bringetofta sn, Västra hdSmåland. (de) Bringatoptom 1287. – Kyrkbyn har givit socknen dess namn, som i efterleden innehåller toft, en sidoform till → tomt. Förleden kan innehålla ett äldre namn på Lillån, troligen sammanhängande med nuvarande Bringasjöns gamla namn, *Bringe. Sjönamnet är bildat till ett fornsvenskt *bringer ’(liten) backe’ med syftning på sjöns omgivning.

Brismene sn, Frökinds hdVästergötland. Brismini 1330-talet. – Kyrkbyn har givit socknen dess namn, vars efterled innehåller → vin ’betesmark; äng’. Vad förleden innehåller är ovisst, möjligen västgötamålets bresma ’spricka’.

Bro sn, Gotland. (in) Bro 1200-talet. – Namnet syftar ursprungligen på en bro över Ågången, en tidigare mäktig å som rinner strax nordöst om kyrkan. 

Bro tätort, f.d. sn, BroLåssa snBro hdUppland. (in) Bro 1286. – Det gamla sockennamnet Bro har ansetts återgå på ett bynamn Bro. Detta skulle ha avsett en bebyggelse svarande mot nuvarande Bro gård och Husby. Ytterst syftar namnet på en vägbank som åtminstone under 1000-talet förbundit byarna Husby och Härnavi med varandra. Se också häradsnamnet → Bro härad. Bro var egen socken fram till 1863, då den slogs ihop med → Låssa.

Bro sn, Bro och Vätö skgUppland → Roslags-Bro.

Bro sn, Näs hdVärmland. (J) Bro soken 1367. – Sockennamnet är givet efter den gamla kyrkbyn, nu uppdelad i Västbro och Östbro. Det åsyftade äldst en bro över ån Slöan. Bebyggelsen vid kyrkan utgörs numera av tätorten Värmlandsbro, vars namn ursprungligen tillkom en på platsen 1879 öppnad järnvägsstation.

Bro f.d. sn, Åkerbo hdVästmanland. (in) Bro 1338. – Sockennamnet, troligen det ursprungliga namnet på Prästgården, innehåller ordet bro. Den åsyftade bron kan ha lett över den närbelägna ån Hedströmmen. Alternativt avses en vägbank över sankmark. Socknen slogs 1939 samman med → Malma socken till Bro-Malma socken, vilken 1951 bytte namn till → Kolsva.

Broa by, Halla snGotland → Broe.

Broaryd tätort, Södra Hestra snVästbo hdSmåland. Broaritt 1560. – I namnet, som ursprungligen tillkom byn Broaryd, ingår genitiv singularis av fsv. bro ’vägbank’ och → ryd ’röjning’.

Broby tätort, Östra Broby snÖstra Göinge hdSkåne → Östra Broby.

Broby by med boplats från bronsåldern, Börje snUlleråkers hdUppland. Broby 1291. – I förleden ingår bro. I byn finns en bro som leder en äldre väg över Jumkilsån. Efterleden är → by ’gård; by’.

Broby sn, Kinnefjärdings hdVästergötland. Broby 1330-talet. – Kyrkbyn vid Mariedalsån har givit socknen dess namn, sammansatt av bro och → by ’gård; by’.

Broby by, förr snStrå snDals hdÖstergötland. Broby 1208. – Byn ligger vid Mjölnaån. Namnets efterled är → by ’gård; by’.

Broddarp sn, Gäsene hdVästergötland. Bruddhatorpp 1447. – Kyrkbyn har givit socknen dess namn, som innehåller mansnamnet fsv. Brudde och → torp ’nybygge’.

Broddetorp sn, Gudhems hdVästergötland. Bruddæthorp 1282. – Kyrkbyn har givit socknen dess namn, som innehåller mansnamnet fsv. Brudde och → torp ’nybygge’.

Broe by med välkänt järnåldersgravfält, Halla snGotland. Broe 1608. – Namnet innehåller plural form av bro, här möjligen med syftning på ursprungligt gårdsläge vid något slags broanläggning eller vägbank i anslutning till Romamyr. Kanske var myren i äldre tid mer vidsträckt än i våra dagar. 1941 ändrades namnets officiella form från Broa till Broe.

Brogården gd, Tensta snNorunda hdUppland. Brogården 1680. – Fackskolan för huslig ekonomi i Uppsala bedrev här åren 1910–64 utbildning av hushållslärarinnor. Namnet förklaras av att gården ligger vid en bro över Vendelån. 

Bro härad hd, Uppland. Brohundære 1298 avskr. – Häradet har namn efter kyrkbyn i den gamla socknen → Bro. Bro är betygat som medeltida tingsplats.

Brokind tätort, Vårdnäs snKinda hdÖstergötland. Broo 1362, Bro Kindie 1428. – Tätorten, som vuxit fram i anslutning till Brokinds järnvägsstation, anlagd vid en 1902 öppnad linje, har fått sitt namn från säteriet Brokind. Namnet, som betyder ’Bro i Kind(a härad)’, har sitt upphov i en bro över sundet mellan sjöarna Järnlunden och Lilla Rängen. De två namnen Bro och Kind tycks ha sammansmält till ett enda först efter medeltidens slut. Jfr → Kinda härad.

Bromma sn, Herrestads hdSkåne. (de) Bramæ 1344 (avser kyrkbyn). – Sockennamnet, som är lånat från kyrkbyn, har tolkats som bildat till ett fda. *bram med en grundbetydelse ’något utstickande’, här kanske ’kant, rand’ med syftning på kyrkbyns läge vid en åsrand. Det har också föreslagits innehålla dialektordet brom ’fint ris, det yttersta av lövkvistar’ med syftning på skogsbestånd som utnyttjats för insamling av sådant ris.

Bromma del av Stockholms stad (f.d. sn, Sollentuna hd). (De) Brumum 1344. – Namnet avsåg ursprungligen den by på vars mark kyrkan uppfördes. Det är inte säkert tolkat, men kan möjligen innehålla en gammal kulturlandskapsterm fsv. *brumma ’plats för lövtäkt’ e.d., jfr estlandssvenskans broma ’löväng’, brumme ’betesmark’. Enligt ett annat förslag skulle det röra sig om ett ursprungligt vik- eller sjönamn bildat till det ljudhärmande verbet brumma. Tanken stöds av att en närbelägen sjö har just ett sådant ljudhärmande namn, Judarn, bildat till verbet ljuda ’låta’. Ljudhärmande sjö- och fjärdnamn är väl belagda.

Bromölla kn, samt tätort, Ivetofta snVillands hdSkåne. (j) Bromølle 1460. – Kommunens namn är givet efter tätorten. Dess namn, som är sammansatt av bro och skånskans mölla ’kvarn’, avsåg äldst en kvarn vid Skräbeån, där småningom en bebyggelse växte fram. Tätorten omfattar även kyrkbyn i → Ivetofta.

Bromsten stadsdel, Stockholms stad. (de) Brumasteni 1299 (avser en by). – Namnet är övertaget från en by. Det är sammansatt av genitiv av en inbyggarbeteckning brommar ’invånare i byn Bromma’ och sten i betydelsen ’fornborg’. Namnet betyder således ’Brommabornas borg’ och syftar ursprungligen på en fornborg belägen sydväst om korsningen Duvbovägen–Cervins Väg. Se även → Bromma.

Bro och Låssa sn, Bro hdUppland. – Socknen bildades 1863 av de dittillsvarande socknarna → Bro och → Låssa.

Broströmmen å, Estuna snLyhundra hdRoslags-Bro snBro och Vätö skgUppland. Brostrœm 1380 avskr. – I förleden ingår sockennamnet Bro, nu officiellt → Roslags-Bro. I efterleden ingår ström. Namnet syftar på att ån löper genom kärnbygden i Roslags-Bro. Broströmmen utgör ett centralt parti av vattendraget mellan sjön Erken och Norrtäljeviken, varför namnet ibland brukas om hela detta system av åar och sjöar.

Brottby tätort, Össeby-Garns snVallentuna hdUppland. (j) Brytioby 1473 (avser en by). – Namnet, som är övertaget från byn Brottby, är sammansatt av fsv. bryti ’förvaltare’ och → by ’gård; by’.

Broåsen ås med järnåldersgravfält, Grimetons snHimle hdHalland. Broåsen 1817–18. – Namnets förled syftar säkerligen på en bro över Himleån norr om åsen. 

Brucebo naturreservat, Väskinde snVisby stadGotland. – Namnet avsåg ursprungligen det hus som den kanadensiske konstnären William Blair-Bruce (1859–1906) och hans svenskfödda hustru, skulptrisen Caroline Benedicks, lät uppföra vid Själsö i Väskinde.

Bruksvallarna fjällby, Tännäs snHärjedalen. – Förleden syftar på att arbetare vid Ljusnedals bruk bodde här i äldre tid. I efterleden ingår vall ’fäbodvall’. Bebyggelsens äldre namn, Vallarna (Wallarne 1777), har varit levande ända in i våra dagar.

Brunflo sn, tätort, Jämtland. (de) Brunflo 1344. – Sockennamnet innehåller ordet brunn i betydelsen ’naturlig källa’ samt flo ’mosse’. Namnet har ursprungligen syftat antingen på flon runt S:t Olofskällan ca 500 m nordväst om kyrkan eller på en nu utdikad flo strax norr om kyrkan (nedanför Södergårdskällan). Det kan ha förmedlats till socknen via ett nu försvunnet bebyggelsenamn, avseende en bebyggelse svarande mot Prästbordet och Södergård. Tätorten har vuxit fram i anslutning till kyrkan och den 1879 öppnade järnvägsstationen.

Brunkebergsåsen åshöjd, Stockholms stad. (vndher) Brunkebærghe 1441. – Namnet avser den höga grusås – även kallad Brunkeberg – som förr dominerade Norrmalm men som nu är i det närmaste helt bortschaktad. Förleden innehåller sannolikt ett fornsvenskt *brunk med betydelsen ’brant backe’ e.d., troligen besläktat med det likabetydande brink och bevarat i det norrbottniska dialektordet brunk ’gupp, hopp i skidbacke’. Redan under medeltiden kom dock namnet att förknippas med kung Birger Magnussons drots Johan von Brunkow som också kallades Brunke. Denne tillfångatogs efter Nyköpings gästabud och avrättades 1319, enligt traditionen på Brunkeberg. 

Brunn tätort, Ingarö snVärmdö skgUppland. (j) Brwn 1524. – Tätortens namn är övertaget från en gård. Det är identiskt med ordet brunn ’källa; brunn’ men den närmare syftningen är inte känd.

Brunna äldre namn på→ Vänge, tätort, Vänge sn, Ulleråkers hd, Uppland.

Brunnby sn, Luggude hdSkåne. (in) parochia Brunby första hälften av 1300-talet. – Sockennamnet, som äldst avsåg kyrkbyn, är sammansatt av brunn ’källa; brunn’ och → by ’gård; by’.

Brunnbäck by, Folkärna snFolkare hdDalarna → Brunnbäcks färja.

Brunnbäcks färja gammalt färjeställe vid Dalälven, Folkärna snFolkare hdDalarna. Brunnebecks färie ca 1560. – Vid färjestället, beläget i byn Brunnbäck, ägde en sammanstötning rum 1521 mellan dansk trupp och anhängare till Gustav Vasa. Bynamnet Brunnbäck (tiil Brwnnæbeck 1508) är övertaget från en av de två bäckar som alldeles vid byn mynnar i Dalälven. I förleden ingår pluralis av brunn ’källa; brunn’. Efterleden är bäck.

Brunneby sn, Bobergs hdÖstergötland. Brunnaby 1269? – Kyrkbyn har givit socknen dess namn, som innehåller pluralis av brunn ’källa; brunn’ och → by ’gård; by’.

Brunnhem sn, Gudhems hdVästergötland. Brwnnem 1390 (avser kyrkbyn). – Kyrkbyn har givit socknen dess namn, som innehåller brunn ’källa; brunn’ och → hem ’boplats; gård’. Nära platsen för den forna sockenkyrkan finns en god källa.

Brunnsberg tätort, Älvdalens snDalarna. – Tätorten har övertagit ett bynamn, äldst belagt 1403, som ursprungligen avsåg det intilliggande berget Brunnsberg. En äldre uppgift omtalar en källa (i dialekten brunn) på berget vid den östra delen av byn.

Brunnsbo gd, Skånings-Åsaka snSkånings hdVästergötland → bo.

Brunnsvik by, folkhögskola, Ludvika snDalarna. – Bynamnet, äldst belagt 1562, syftar på en vid byn belägen vik av sjön Väsman, vid vilken det finns en kraftig källa (i dialekten brunn).

Brunnsviken sjö i Solna stad, UpplandStockholms stad. Brunswiken 1499. – Förleden tycks innehålla ordet brunn ’källa; brunn’, dock med okänd syftning. Efterleden visar att sjön förr uppfattades som en vik av sjön Lilla Värtan.

Brunskog sn, Jösse hdVärmland. Bronskøg soken 1503. – Sockennamnet, vars förled innehåller fsv. broni, bruni ’brand; svedja’, betyder ’skogsbygden som härjats av brand eller där det funnits svedjor’.

Brusala gd, Aspeboda snDalarna. Brushallen 1539. – Gårdens namn, känt genom Erik Axel Karlfeldts dikt Brusala, kan i förleden innehålla det från bl.a. Hälsingland kända dialektordet bruse ’gumse’ eller ett motsvarande mansbinamn fsv. *Bruse (fvn. Brúsi). Efterleden kan vara dialektordet hall ’klippa, häll, sten’ med syftning på någon kraftig stenhäll.

Bruzaholm tätort, Ingatorps snSödra Vedbo hdSmåland. Brusaholm 1770. – Tätortens namn återgår på namnet på ett järnbruk, som anlades 1630. Bruket kallades Brusa bruk eller Brusaholms bruk. Förleden innehåller ett äldre namn på Brusaån, givet efter vattnets ljud. Anläggarens söner ska ha benämnt sig Bruzelius. Detta har sannolikt föranlett stavningen med z, som börjar dyka upp i slutet av 1700-talet. Efterleden är det i herrgårdsnamn vanliga → holm. 

Brynäs stadsdel, Gävle stadGästrikland. – Stadsdelsnamnet, äldst belagt som förled i Brynäsudd 1693, har lånats från Brynäs herrgård. Förleden har ansetts syfta på en vid herrgården belägen källa och innehålla ordet brya, känt från Gotland i betydelsen ’vattenhål’. Efterleden syftar på ett genom landhöjningen nu försvunnet näs.

Bråbo härad hd, Östergötland. (in) prouincia Brabohæreth 1359. – Häradsnamnet är bildat till inbyggarbeteckningen fsv. braboar, vars förled syftar på läget invid  Bråviken.

Brågarp sn, Bara hdSkåne. Brokarp sochn 1400-talets förra hälft sen avskr., Broghorpp 1460. – Sockennamnet, som är lånat från kyrkbyn, är sammansatt av genitiv av mansbinamnet fda. Broki och → torp ’nybygge’. Brågarps och Nevishögs församlingar sammanslogs 1964 under namnet → Staffanstorp.

Brålanda sn, tätort, Sundals hdDalsland. Bralanda sokn 1382. – Kyrkbyn har givit socknen dess namn, som i efterleden innehåller → land. Förleden kan innehålla ett gammalt namn, fsv. *Bra ’den glänsande’, på Frändeforsån vid kyrkan. Brålanda järnvägsstation öppnades för trafik 1879. Tätorten har vuxit fram vid järnvägen men inte i omedelbar anslutning till sockenkyrkan.

Bråttensby sn, Kullings hdVästergötland. Brotansby 1393 (avser kyrkbyn). – Socknen har sitt namn efter kyrkbyn. Förledens innebörd är oviss. Efterleden är → by ’gård; by’.

Bråviken havsvik, SödermanlandÖstergötland. Brawiik 1358. – Förleden återgår på ett adjektiv fsv. *brar ’glänsande’. Sannolikt har det sammansatta namnet föregåtts av en avledning *Brae ’den glänsande’. Namnet syftar på den inre delen av Bråviken med dess vida, glänsande vattenspegel. Jfr → Bråbo härad.

Bråån å, Frosta, HarjagersRönnebergs hdSkåne. – Åns namn kan vara bildat till adjektivet bråd i betydelsen ’rask’ eller, troligare, till ett adjektiv fda. *bra med betydelsen ’glänsande’.

Bräckan ås, Fjärås snFjäre hdHalland → Fjärås bräcka.

Bräcke kn, sn, tätort, Jämtland. Brecku 1319. – Sockennamnet innehåller fsv. brækka ’backe, sluttning’. Det kan vara ett ursprungligt namn på sluttningen av den höjd på vilken kyrkan är byggd. Alternativt rör det sig om ett äldre namn på prästgården, vilket i så fall övertagits av socknen. Tätorten har närmast namn efter järnvägsstationen Bräcke, öppnad 1879.

Bräkne-Hoby sn, tätort, Bräkne hdBlekinge. Hughby, Huby ca 1300. – Sockennamnet avsåg ursprungligen kyrkbyn Hoby (nu en tätort), vars namn innehåller → by ’gård; by’ och en oklar förled. Häradsnamnet → Bräkne tillades 1886 till åtskillnad från de skånska sockennamnen → Västra och Östra Hoby.

Bräkne härad hd, Blekinge. Vvæstærstheret ca 1300; (j) Brenne hæradh 1500-talets början. – Det gamla landskapet → Blekinge (utom Lister) var indelat i tre härad, benämnda efter sitt inbördes läge: Vvæstærstheret, Mæthlæstheret och Østærstheret ~ Østræheret, dvs. ’västligaste (västra) häradet’, ’mellersta häradet’ (→ Medelstads härad) resp. ’östligaste (östra) häradet’ (→ Östra härad). Det västra häradet bytte under medeltiden namn till Bräkne härad, givet efter namnet på den genom häradet rinnande Bräkneån, fda. *Brækna. Ånamnet är sannolikt bildat till växtbeteckningen bräken.

Brämaregården stadsdel, Göteborgs stadVästergötland. Bremergården 1634. – Ortnamnet är möjligen bildat till ordet bräm ’kant, bård’ med västsvensk utvidgning av sammansättningsfogen. Gården är belägen vid randen av en ås.

Brämhult sn, Ås hdVästergötland. Bremholt 1540. – Kyrkbyn har givit socknen dess namn. Förledens innebörd är oviss. Efterleden är → hult.

Bränna tätort, Skålleruds snNordals hdDalsland. – Tätorten har vuxit fram vid gården Bränna (Brändenne 1551). Namnet innehåller dialektordet brända, bränna ’svedjeland‚ plats för brand’ m.m.

Bränna tätort, Överkalix snNorrbotten → Överkalix. 

Brännkyrka förs., Stockholms stad (f.d. sn, Svartlösa hd). (i) Brenkiørkio soken 1440. – Församlingen har namn efter sin kyrka, och det anspelar sannolikt på att denna brunnit i början av 1400-talet. Att namnet, som föreslagits, skulle ha något med det irländska helgonet Brennain att göra är otänkbart. En kortform till namnet Brännkyrka är Brännan, som ibland används om själva kyrkan. Den ursprungliga socknen hette äldst Vantör (in parochia Vantør 1331), ett namn som återupplivats som församlingsnamn. Detta är troligen ett bygdenamn som avsett den norra delen av Södertörn. Efterleden är samma tör som i → Södertörn, och förleden Van- kan vara en form av ordet vatten, syftande på områdets starka exponering mot sjöar och vikar.

Brännland tätort, Umeå snVästerbotten. – Tätorten har övertagit ett bynamn, äldst belagt 1530–31. Namnet har ursprungligen avsett mark som härjats av skogseld eller avbränts genom svedjebruk (i dialekten brännland).

Brännö ö, tätort, fiskeläge, Styrsö snAskims hdVästergötland. Brænnæø ca 1300. – Förleden har antagits åsyfta bränningar i havet utanför ön.

Brätte område med lämningar efter försvunnen stad, Vänersborgs stadVästergötland → Vänersborg.

Brömsebro tätort, Kristianopels snÖstra hdBlekingesamt Söderåkra snSödra Möre hdSmåland. – Namnet avsåg äldst en bro över Brömsebäck, som följer den gamla riksgränsen mellan Sverige och Danmark (Brimsæ sten 1280-talet, avser en gränssten; ffore Brimsse bro 1453). Bäcknamnet, ursprungligen *Brims, är bildat till insektsbeteckningen fsv. brims ’broms’ och åsyftar bäckens ljud. Tätorten Brömsebro har vuxit fram kring en 1899 tillkommen järnvägsstation. – Bild 8.

Brömsebäck vattendrag mellan Blekinge och Småland→ Brömsebro.

Brönnestad sn, Västra Göinge hdSkåne. ecclesie (in) Brunæstæthæ 1307 avskr., ecclesiam Brunstathe 1405. – Sockennamnet, som äldst avsåg kyrkbyn, innehåller i förleden antingen fda. bruni i betydelsen ’svedja’ eller något av mansnamnen fda. Brun eller Bruni. Efterleden är → sta(d). Jfr → Brandstad.

Brösarp sn, tätort, Albo hdSkåne. ecclesie Brysethorp 1274 avskr., ecclesie Brusæthorp 1346. – Sockennamnet, som ursprungligen avsåg kyrkbyn (nu en tätort), innehåller i förleden troligen ett mansnamn fda. Brusi. Efterleden är → torp ’nybygge’.

Bua tätort, Värö snViske hdHalland. (i) Bwde 1495. – Namnet, övertaget från en by och ett fiskeläge, innehåller pluralis av fda. *buth, en biform till fda. both ’bod’ (→ bod), här sannolikt med syftning på fiskebodar.

Buerås tätort, Onsala snFjäre hdHalland. Bueraas 1592. – Tätorten är framvuxen på mark till byn Buerås. I förleden ingår genitiv singularis *buthar av fda. *buth, en biform till fda. both ’bod’ (→ bod). Efterleden innehåller ås. Namnet har äldst syftat på Bueråsberget. 

Bullarens härad hd, Bohuslän. (a) Bordærnom 1334, (j) Bordhærnom, (j) Bordærne 1390. – Bullaren, som är ett gammalt bygdenamn, uppträder under medeltiden i två former, pluralis Bordhærnum och singularis Bordhærne. Namnet är sammansatt av fvn. borð ’brädd, rand, kant’ och → arin ’grusö, grusig mark’. Bordhærne, Bordhærnum bör därmed syfta på grusmark(er) som bildar en kant. Denna beskrivning stämmer väl på Södra Bullaresjöns stränder. Den passar bl.a. väl för den gamla bygden, som är koncentrerad till sjöns västra strand med kyrkbyn i socknen → Naverstad och byn Tingvall (j Þinguollum 1334), vars namn minner om en gammal tingsplats. Alltefter vilket perspektiv som anläggs, kan singular eller plural form av namnet te sig naturlig. Från ett mindre område kan namnet ha överförts på en större bygd. Det har antagits att bygdenamnet skulle ha förmedlats av sjönamnet Bullaren, avseende Södra Bullaresjön. Däremot talar dock bygdenamnets gamla form, på ærne (singularis), alternativt ærnum (pluralis). I stället är sjönamnet Bullaren (Boleren 1594) att förstå som en maskulin bildning till bygdenamnet (utifrån en existerande eller tänkt sammansättning på sjö). Sekundärt har sedan häradsnamnet anpassats till sjönamnet.

Bullaresjön , Norra, Södra sjöar → Bullarens härad.

Bulleröarna naturreservat, Nämdö snSotholms hdSödermanland. – Reservatet består av ca 900 öar, kobbar och skär, till stor del belägna i Bulleröfjärden. En av öarna heter Bullerön (Bullerön 1694). Reservatets namn ska förstås som ’Bullerön och omgivande öar’ eller ’öarna i Bulleröfjärden’. Önamnets förled ska sammanhållas med ordet bulle och syftar troligen på alla de »bullformiga» bergknallar som karakteriserar ön. Vad beträffar kompositionsformen, jfr bullerblomster ’smörboll’ och bullersten ’kullersten’.

Bullmark tätort, Sävars snVästerbotten. Bullemarck 1543. – Tätorten är framvuxen ur en by. I förleden kan ingå ett mansbinamn Bulle, kanske med syftning på en tjock och rund person. Efterleden är → mark ’nybygge i skog eller på utmark’.

Bulltofta stadsdel, f.d. flygplats, Malmö stadSkåne. (in) Booltoftæ 1346. – Namnet, som äldst avsåg en gård (i f.d. Västra Skrävlinge socken, Oxie härad) innehåller pluralis av fda. boltoft ’gårdstomt’.

Bunge sn, Gotland. Bungi 1300-talet avskr., Bunga 1381. – Namnet innehåller en motsvarighet till ordet bunge ’skogsdunge’, känt från sydsvenska dialekter. I sockennamnet, som kan återgå på ett gammalt gårdnamn, har dock ordet snarast betydelsen ’förhöjning’. 

Bunkeflo sn, Oxie hdSkåne. Nicolao dicto Buncheflo 1299 sen avskr. (avser ett tillnamn), (in) parochia Bunkaflo 1346. – Sockennamnet, som är givet efter kyrkbyn, är sammansatt av bunke, en beteckning för olika gräs- och halvgräsarter, och flo ’sankmark’. Troligen åsyftas området väster om kyrkbyn. Vid Öresund, väster om kyrkbyn, ligger tätorten Bunkeflostrand, ett villasamhälle tidigare kallat Stranden. 

Bunkeflostrand tätort, Bunkeflo snOxie hdSkåne → Bunkeflo.

Bunn sjö, Norra VedboVista hdSmåland. Bunnen Lacus 1648. – Sjönamnet är äldst belagt som förled i namnet på byn Bunnström (Bunzrwm 1410, med efterleden → rum ’öppen plats’), belägen söder om sjön, kan möjligen innehålla fsv. *budhn ’kar’.

Bunnerfjällen fjällmassiv, UndersåkersÅre snrJämtland. Bunnefiället 1645. – Vad förleden syftar på är inte fastställt. Det är därför osäkert om den innehåller Bunnran, namn på en å som från fjällområdet rinner ut i Ånnsjön vid byn Bunnerviken (Bwndher wikia 1536) i Åre socken. Sambandet med åns sydsamiska namn Buantanjohke (johke ’större bäck, å’) och namnet Buantantjahke, som åsyftar Östra Bunnerstöten i massivet (tjahke ’fjälltopp; högfjäll’) är oklart.

Bunnerviken by, Åre snJämtland → Bunnerfjällen.

Bunnran å, UndersåkersÅre snrJämtland → Bunnerfjällen.

Bunnström by, Gränna lfsVista hdSmåland → Bunn.

Buran älv, Västerbotten → Bureå.

Bureå sn, tätort, Västerbotten. – Namnet på den 1914 inrättade socknen och på tätorten återgår på bynamnet Bureå (aff Bwre 1507). Detta innehåller det gamla och än i dag i formen Buran brukade namnet på Bureälven. Byn (och tätorten) ligger vid Bureälvens utflöde i Bottenviken. Namnet Bura(n) är säkerligen ljudhärmande, kanske med syftning på fallsträckorna i älvens nedre del (jfr dialektordet burra ’surra, bullra’ och dalmålets bura ’vara trumpen, tjura’). Stavningen med -eå i detta och andra norrländska namn (Bygdeå, Umeå m.fl.) kan ha uppstått som en kompromiss mellan yngre former på -e, Bure, Bygde, Ume, utvecklade ur såväl nominativ Bura som genitiv, dativ, ackusativ Buro osv., och sistnämnda form på -o. Dessutom har stavningen säkerligen påverkats av ordet å, som i dialekterna kan beteckna älvar. I några fall har -eå kommit att brukas också i namn som inte har haft böjning med -o, t.ex. → Boteå och → Skellefteå.

Bureälven älv, Västerbotten → Bureå.

Burge gd, Lummelunda snGotland. Borrigh 1523. – Namnet innehåller gotländskt burg ’grusrygg, grusmark’. Gården är fyndplats för en silverskatt från mitten av 1100-talet.

Burge gård, Öja snGotland → Burgsvik.

Bursiljum by med folkpark, Burträsks snVästerbotten. Silium 1539, Burå Silium 1613. – Byn hette ursprungligen Siljum, men fick tillägget Bur- efter läget invid Bureälven (→ Bureå), när den 1606 fördes över från Lövångers sn till den då nybildade Burträsks sn. Detta skedde till undvikande av förväxling med en by med ett likalydande namn, nu → Bygdsiljum, som samtidigt överfördes från Bygdeå sn. Efterleden innehåller dativ pluralis av ordet sel, fsv. sil ’lugnvatten mellan forsar i älv eller å, sjö’. Pluralformen har troligen sin grund i att byn ursprungligen bestod av tre bebyggelsegrupper, Hembyn, Mittibyn och Sörbyn. – Bild 9.

Burgsvik tätort, Öja snGotland. – Namnet avsåg äldst Burgsviken. Det innehåller i förleden gårdnamnet Burge, bildat till gotländskt burg ’grusrygg, grusmark’. Tätorten torde närmast ha fått namn av järnvägsstationen som öppnades 1908.

Burlöv kn, sn, Bara hdSkåne. (in) Burlef 1303. – Kommunen är namngiven efter socknen, vars namn äldst avsåg kyrkbyn. Det innehåller i förleden möjligen ordet bur i betydelsen ’mindre hus, förrådshus’. Efterleden är → löv.

Burs sn, Gotland. (de) Burss 1380. – Ortnamnet innehåller gotländskans burg ’grusrygg, grusmark’. Jfr → Smiss.

Burseryd sn, tätort, Västbo hdSmåland. Bursrydh 1350. – Kyrkbyn har givit socknen dess namn, som sannolikt innehåller genitiv singularis av bur ’mindre hus, förrådshus’ motsvarande dialektens bur ’förvaringshus, bod’. Efterleden är → ryd ’röjning’.

Burträsk sn, tätort, Västerbotten. (i) Burtresk 1500 (avser en by). – Namnet avsåg äldst den vid tätorten belägna sjön Burträsket, som genomflyts av Bureälven (→ Bureå). Efterleden är träsk ’(större) sjö’.

Burvik by, Bureå snVästerbotten. Bwrewik 1514. – Namnet har ursprungligen betecknat en av de två forntida vikar som den lilla sjön Norrviken och sankmarken Sörviken nordväst om byn utgör rester av. Namnets gamla dialektala uttal ”Börvik” tyder på att förleden innehåller fsv. byr, bør med betydelsen ’vind (på havet), särskilt god vind, medvind’. Möjligen låg man i viken och väntade på förlig vind. Formen Bur- beror säkerligen på anslutning till sockennamnet → Bureå.

Burvattnet reglerad fjällsjö, KallsOfferdals snrJämtland. – Före regleringen 1945 utgjordes sjön av två sjöar, Stor-Burvattnet och Lill-Burvattnet. I förleden tycks ingå det jämtska dialektordet bur ’enkel visthusbod för bl.a. matvaror’ (samerna brukade uppföra sådana i fjällen och i skogarna). Efterleden innehåller vatten i betydelsen ’sjö’. Sambandet med det sydsamiska namnet Buvriegaejsie (i en äldre stavningsform Buregaise) på ett intilliggande fjäll är oklart. Fjällnamnet innehåller buvrie ’förvaringsbod på fyra stolpar’ och gaejsie ’hög spetsig fjälltopp’.

Buskhyttan tätort, Tunabergs snJönåkers hdSödermanland. – Namnets förled innehåller ordet busk(e) eller, möjligen, ett därtill bildat personbinamn. Efterleden -hyttan erinrar om ortens bergshantering. Tätorten har vuxit fram invid gården Buskhyttan (Bwskæhytta 1494) och erhållit sitt namn från denna.

Bustvalen fjäll, UndersåkersÅre snrJämtland. – Fjället, vars norska namnform är Bustvola, når in i Norge. I förleden ingår möjligen bust antingen med en från dialekter i Sverige och Norge känd syftning på någon borstförsedd växt, starr, stagg e.d., eller också med en i fornvästnordiskan påträffad betydelse ’svinborst, svinrygg; takrygg’, i det senare fallet avseende fjällets form. Efterleden innehåller det jämtska dialektordet val ’lågfjäll’. Fjällets sydsamiska namn Kleavma har okänd betydelse. 

Buttle sn, Gotland. Butlum 1300-talet avskr. – Namnet är dunkelt. Som sockennamn kan det återgå på ett gårdnamn, svarande mot Butlegårde, där efterleden -gård lagts till för att skilja gårdnamnet från sockennamnet.

by Ortnamn på -by förekommer i alla landsändar. De är talrikast i Mälarlandskapen och Östergötland. En större koncentration finns också i området väster om Klarälven–Vänern–Göta älv. Deras sammanlagda antal i Sverige har uppskattats till ca 3 400. Grundordet by sammanhänger med verbet bo, kanske i dess äldre betydelse ’bereda, ställa i ordning’. By kan ursprungligen ha betytt ’beredning, anordning’ och mer konkret ’jordområde där man gjort anordningar (hus, röjning, odling) för att avvinna jorden nyttigheter i form av bete, gröda osv.’ En utbredd uppfattning har länge varit att by redan från början betecknat bebyggelser. Det är dock mycket möjligt att de allra äldsta, forntida ortnamnen på -by i stället avsett (ny)odlingar; enligt en mening har det varit fråga om lövängar. Ortnamnselementet bör hur som helst tidigt ha kommit att brukas om bebyggelser, och i flertalet fall har man att räkna med innebörden ’gård’ eller ’by’. Elementet by har använts om bebyggelser som tillkommit genom utvidgning av, utflyttning från eller delning av äldre moderbebyggelser. Huruvida man står inför den äldre betydelsen ’gård’ eller inför ’by, samling av gårdar’ får avgöras från fall till fall. Ortnamnstypen -by har varit produktiv under en mycket lång tid, från forntiden och in i nya tiden. Den bortre gränsen för by-namnens bildningstid förlades av en äldre forskning till folkvandringstiden (400–550 e.Kr.), men i senare tid har det hävdats att namntypens äldsta företrädare går tillbaka ända till romersk järnålder (Kr.f.–400 e.Kr.). 

  Förlederna i -by-namnen är ofta naturbeskrivande eller terrängbetecknande, så t.ex. i sockennamnen → Asby, → Dalby, → Ekeby, → Hammarby, → Hässleby och → Säby. Sockennamnet → Vimmerby innehåller sannolikt ett gammalt ånamn. Andra förleder anger storlek, relativ ålder eller läge; exempel härpå ger sockennamnet → Myckleby, det på olika håll uppträdande Nyby(n) och sockennamn som → Mellby, → Norrby och → Sörby. På en helig plats syftar → Viby. Ett mångenstädes uppträdande namn är → Broby, som i några fall blivit sockennamn. I många fall är förleden ett personnamn eller en personbeteckning. Namn på -by innehållande personnamn har ansetts vara relativt unga; sådana förekommer bl.a. i Västsverige och Uppland. Gamla bildningar är dock sockennamnen → Karleby, → Rinkaby och → Tegneby, som antas innehålla beteckningar för män i forntida konungars tjänst.

  Personbetecknande är också den på olika håll förekommande förledstyp som består av ett mansnamn åtföljt av ordet fsvarve ’arvtagare, son’ i genitiv (→ arve); ett exempel bland många är bynamnet Tosarby (Thorisaruaby 1384) ’Tores arvinges gård’ i Gustafs socken, Dalarna. En markerad mellansvensk grupp utgör de -by-namn som i förleden innehåller en inbyggarbeteckning sammansatt med -karl; ett bekant hithörande namn är → Älvkarleby ’älvkarlarnas, älvbornas gård eller by’.

  I vissa fall har -by i efterhand lagts till ett äldre ortnamn; jfr diskussionen om → husaby. 

  Litteratur: Lars Hellberg, Inbyggarnamn på -karlar i svenska ortnamn 1 (1950); dens., Kumlabygdens ortnamn och äldre bebyggelse (1967), s. 243–57, 369–419; Elof Hellquist, De svenska ortnamnen på by. En översikt (1918); Tom Schmidt, Norske gårdsnavn på -by og -bø med personnavnforledd 1–2 (2000).

By sn, Folkare hdDalarna. (in) By 1335. – Namnet, som ursprungligen avsett nuvarande Kyrkbyn, kan tolkas som ’gården/byn framför andra’ med syftning på en bebyggelse som det av någon anledning fästs särskilt avseende vid (→ by ’gård; by’).

By f.d. sn, Näs hdVärmland. By 1326. – Sockennamnet, som innehåller → by ’gård; by’, kanske i en betydelse ’gården/byn framför andra’, avsåg ursprungligen den vid kyrkan belägna prästgården. Socknen införlivades med Säffle 1942.

Byarum sn, Östbo hdSmåland. (apud ...) Byarum 1292. – Socknen har fått sitt namn efter den gård på vars mark kyrkan byggts. Det innehåller troligen ett sammansatt fornsvenskt ord *bya(r)rum ’plats där en gård eller by har legat’.

Bydalen turistort, Hallens snJämtland. – På platsen har funnits fäbodar. Orten är belägen i en dalgång, varav efterleden. Förleden kan möjligen sammanhänga med bynamnet Bynom (j By 1478) i centralbygden.

Bygdeträsket sjö, Burträsks snVästerbotten → Bygdsiljum.

Bygdeå sn, tätort, Västerbotten. (i) Bygdha 1300-talets mitt. – Tätorten omfattar kyrkbyn Skinnarbyn, vilken i folkmun också kallats för »Bygde» (lokalt uttal av Bygdeå). Namnet återgår ytterst på ett äldre ånamn Bygda, som med säkerhet burits av Rickleån (också benämnd in Norbygdho 1337). Det hänger samman med det från norska dialekter kända bugda ’bukt; böjning’. Namnets bakgrund är oklar. Det kan ha åsyftat de markerade åkrökarna nära byn Laxbacken. Men det kan också ha avsett Rickleåns ännu 500 e.Kr. öppna alternativa södra utlopp förbi dagens kyrkplats, varvid namnet förklaras av alla de öar och holmar som skapade krokar och bukter i denna färdled. Fördelen med den sistnämnda tolkningen är att namnet lättare kan knytas till läget för socknens kyrka och kärnbygd. Norbygda kan uppfattas som ’den norra delen av vattendraget Bygda’ om man tänker sig att detta namn har avsett Rickleåns nuvarande lopp vid det forntida åskiljet i motsats till loppet längre söderut vid nuvarande Skinnarbyn och kyrkan. För stavningen -eå se → Bureå.

Bygdsiljum tätort, Burträsks snVästerbotten. Bygdatresk 1543, Silium 1547, Bygdå Silium 1613. – Byn, som ursprungligen låg i Bygdeå sn, kallades under 1500-talet omväxlande Bygdeträsk och Siljum. Namnet Bygdeträsk syftar på läget vid en vik av sjön Bygdeträsket. Från vikens inre del, ännu på 1930-talet kallad Bygdsiljet, avrinner Rickleån (tidigare Bygda → Bygdeå). I de båda namnen Bygdsiljum och Bygdsiljet ingår dativ pluralis resp. bestämd form singularis av ordet sel, fsv. sil ’lugnvatten mellan forsar i älv eller å, sjö’. Till bynamnet Siljum lades förleden Bygd-, när byn 1606 fördes över till den då nybildade Burträsks sn. Detta skedde till undvikande av förväxling med en by med ett likalydande namn, nu → Bursiljum, som samtidigt överfördes från Lövångers sn.

Byrums Sandvik strand, fritidshusområde, Böda snÅkerbo hdÖland. – Området ligger vid byn Byrum, vars namn ingår i förleden. Namnet Byrum (Byarum 1360 avskr.) innehåller ett sammansatt fornsvenskt ord *bya(r)rum ’plats där en gård eller en by har legat’. Bynamnet har tillfogats för att skilja Byrums Sandvik från Sandvik vid Sandby i Högby sn, belägen på andra sidan ön men bara 8 km härifrån.

Bysala by, Heds snSkinnskattebergs hdVästmanland → sal.

Byske sn, tätort, Västerbotten. – Tätorts- och sockennamnet är övertaget från byn Byske, tidigast omnämnd (under samma form) år 1500. Namnet har äldst betecknat Byskeälven (in Bredhabyskio 1337) i Västerbotten och Lappland. Byn ligger vid älven nära mynningen i Bottenviken. Älvnamnet, språkligt nära samhörigt med ordet buske, betyder ’den svällande’ med syftning på de stora växlingarna i Byskeälvens vattenstånd.

Byskeälven älv, LapplandVästerbotten → Byske.

Byxelkrok samhälle, Böda snÅkerbo hdÖland. Byxlekrok 1816. – Namnet är ett förvanskat *Byskogskrok, där Byskogen är namnet på området innanför den bukt vid vilket samhället ligger. Namnet Byskogen avsåg sannolikt en av byn Torp samfällt disponerad skog. Ordet krok används i ortnamn ofta om olika böjda naturföreteelser. Här syftar det på själva hamnbukten eller någon udde vid denna. 

Bålsta kn, tätort, YttergransKalmars snrHåbo hdUppland. (in) Bardestum 1316. – Ortnamnet, som äldst avsåg en by i Yttergrans socken, kan i förleden innehålla genitiv av mansnamnet fsv. Bardhe. Alternativt innehåller förleden fsv. *bardhe ’kant, rand’, svarande mot det norska dialektordet bard(e), syftande på någon terrängformation. Efterleden är → sta(d). Tätorten har snarast fått sitt namn efter järnvägsstationen Bålsta på banan Stockholm–Enköping–Västerås, öppnad 1879.

Bålsön ö med fiskeläge i Bottenhavet öster om Hudiksvall, Hälsingland. Baltzönn 1544, Bolzöön 1588. – Fiskeläget, som har namn efter ön, låg tidigare vid nuvarande Gammelhamn. Vid flyttningen 1843–44 följde namnet med till den nya platsen. Förleden är oklar; den kan innehålla ordet bål med syftning på eld, fsv. *bardh ’kant, rand’, motsvarande det norska dialektordet bard(e), eller mansnamnet Bård, fsv. Bardh.

Båraryd sn, Västbo hdSmåland. (de) Bardharyth 1346. – Socknen har fått sitt namn efter kyrkbyn (Bardhærydh 1311). Förleden innehåller troligen genitiv singularis eller pluralis av ett ord fsv. *bardhe ’kant, rand’, svarande mot det norska dialektordet bard(e). Vid kyrkan finns en framträdande sluttning. Efterleden är → ryd ’röjning’. – Bild 10.

Bårby by, Mörbylånga snAlgutsrums hdÖland → Bårbyborg.

Bårbyborg fornborg, Mörbylånga snAlgutsrums hdÖland. – Namnets förled syftar på den strax norr om borgen belägna byn Bårby. De tidiga skrivningarna av byns namn (äldst in Borghby 1336) visar att denna i sin tur har fått namn efter sitt läge vid fornborgen; förleden är nämligen fsv. borgh ’borg’. Efterleden är → by ’gård; by’. – Bild 11.

Bårdde högfjällsområde, Sareks nationalparkJokkmokks snLappland. – Det lulesamiska namnet, med försvenskad stavning Pårte, är givet efter fjället Bårddetjåhkkå (äldre Pårtetjåkkå), 1671 skrivet Porta waari med efterleden várre ’berg, fjäll’. Förleden bårdde ’det som staplas eller travas, en bildning till verbet bårddet ’sätta, ställa, lägga i rad, stapla’, beskriver fjällets blockrika terräng. Efterleden tjåhkkå betyder ’fjälltopp’. 

Bårslöv sn, tätort, Luggude hdSkåne. (de) Bareslefh 1200-talets början (avser kyrkbyn). – Sockennamnet, som äldst avsåg kyrkbyn (nu en tätort), innehåller i förleden troligen ett mansnamn, dock ovisst vilket. Efterleden är → löv.

Båstad kn, tätort, Bjäre hdSkåne. Botzstædæ 1450. – Kommunen har namngivits efter socknen, som i sin tur fått sitt namn efter den gamla kyrkbyn (nu en tätort). Det innehåller fda. batstath ’båtplats’. Bebyggelsen ligger vid Laholmsbukten.

Båtskärsnäs tätort, Nederkalix snNorrbotten. – Båtskärsnäs omnämns äldst 1783 med syftning på ett år 1777 upptaget nybygge. Efterleden syftar på det näs där tätorten ligger. Förleden innehåller ett nu försvunnet namn *Båtskäret, som troligast avsett näsets yttre, förr kringflutna del. I sin förfinskade form Paaskeri har detta blivit de finsktalandes namn på Båtskärsnäs.

Båven sjö, Södermanland. (i) bagi 1000-talet? (på runsten vid sjön). – Namnet innehåller dialektordet båg (fsv. *bagher) ’motsträvig, hindersam, besvärlig’ med syftning på hårda vindar och vågor och kanske också farliga isar.

Bäck sn, Vadsbo hdVästergötland. Bæk 1397. – Socknen har sitt namn efter kyrkbyn, där en bäck rinner.

Bäckaby sn, Västra hdSmåland. (in) Bieccaby 1309. – Byn Bäckaby har givit socknen dess namn. Det innehåller gammal genitiv singularis eller pluralis av bäck och → by ’gård; by’.

Bäckaskog gods, Kiaby snsamt tätortKiabyNymöTrolle-Ljungby snrVillands hdSkåne. (de) Becchiascogh 1241 avskr. – Godsets namn är sammansatt av gammal genitiv singularis av bäck samt skog. Förleden åsyftar väl det korta vattendraget mellan Ivösjön och Oppmannasjön. Tätorten Bäckaskog ligger 5 km sydsydväst om slottsbyggnaden och har vuxit fram kring en järnvägsstation, öppnad 1874.

Bäcke sn, Vedbo hdDalsland. Becke 1531. – Namnet innehåller en äldre genitivform av ordet bäck med ordet socken underförstått. Kyrkan ligger vid ett mindre vattendrag.

Bäckebo sn, tätort, Norra Möre hdSmåland. (j) Bæckæbodhum 1458, Beckiabodha 1596 (båda avser en by). – Socknen har namn efter Bäckebo kapell. Detta tillkom omkring 1600 och är i sin tur namngivet efter byn Bäckebo. Namnet är sammansatt av en äldre genitivform av bäck och → bod. Den bäck som avses är snarast Snärjbäcken. Tätorten är namngiven efter socknen och kyrkbyn.

Bäckefors tätort, Bäcke snVedbo hdDalsland. – Bäckefors bruk ligger vid ett mindre vattendrag, men industriortens namn är sannolikt bildat till sockennamnet → Bäcke.

Bäckesta by, Hietaniemi snNorrbotten → Päkkilä.

Bäckhammar tätort, Visnums snhdVärmland. – Tätortens namn, som äldst avsåg ett på 1600-talet anlagt järnbruk, är bildat till Bäck, namn på en intilliggande gård (nu vanligen kallad Bäckhem), och hammare ’industrianläggning med vattendriven hammare’. 

Bäckseda sn, Östra hdSmåland. (de) Beksiþ 1305. – Kyrkbyn har givit socknen dess namn, som innehåller bäck, syftande på läget vid ån norr om Bäckseda kyrka, och dialektordet sid ’sidlänt, sluttande (sank)mark’.

Bäl sn, Gotland. Belü 1300-talet avskr. – Sockennamnet innehåller ett forngutniskt *bæl ’grusås’. Det återgår sannolikt på ett nu försvunnet gårdnamn *Bäl, om vilken det ännu bevarade Lillbäls minner.

Bälaryd sn, Norra Vedbo hdSmåland. (de) Balarydht ca 1300. – Kyrkbyn har givit socknen dess namn. Efterleden är → ryd ’röjning’. Förleden är oklar.

Bälgviken tätort, Husby-Rekarne snÖsterrekarne hdSödermanland. – En vik av Näshultasjön (Belgwijken 1717) har givit namn åt tätorten, som vuxit fram i anslutning till Bälgvikens järnvägsstation, öppnad för trafik 1876. Viknamnets förled, ordet bälg, åsyftar en säckliknande del av sjön.

Bälinge tätort, Nederluleå snNorrbotten. (i) Bæling 1502. – Namnet, som övertagits från en by, kan vara ett uppkallelsenamn. Kanske kom byns grundare från Bälinge socken i Uppland.

Bälinge sn, Rönö hdSödermanland. Beling 1284. – Ortnamnet är flertydigt. Det kan vara en bildning med -ing till ett ord motsvarande det norska dialektordet bale ’vall eller jämn förhöjning längs strand’ eller ett annat, därmed besläktat ord på bal-. Det kan äldst ha använts om en höjd – kyrkan ligger på en markerad backe – eller ö eller om den av höjder omgivna havsfjärd som under forntiden nådde fram till den nuvarande kyrkplatsen.

Bälinge sn, Bälinge hdUppland → Bälinge härad.

Bälinge sn, Kullings hdVästergötland. Bælinge sokn 1488. – Kyrkbyn har givit socknen dess namn. Bynamnet, som närmast kan utgå från en inbyggarbeteckning bälingar (→ -inge), har sannolikt sitt yttersta upphov i ett naturnamn på Bal- eller Bäl- ’höjd’ e.d. I kyrkans närhet finns flera höjder, bl.a. Bäleberget. Den genom kyrkbyn rinnande Bälingebäcken kommer från Bäsjön (Balsiö 1656). Ett med sjönamnet Bäsjön samhörigt, äldre namn på denna bäck kan alternativt ligga bakom by- och sockennamnet Bälinge.

Bälinge härad hd, Uppland. (de) Beling 1100-talets slut, (de …) Bælahundere 1281 avskr., (i …) Bælingahundare 1381, (i) Bælingx hundare 1414. – Det medeltida namnet uppvisar en rad växlande former, som alla kan återföras på ett till grund liggande ord bal (med långt a). Härtill har genom tillägg av en ursprunglig ändelse -ia- bildats en plural inbyggarbeteckning, fsv. bælar, som i genitiv föreligger i fsv. Bæla hundare. Fsv. Bæling är att fatta som ett bygdenamn, brukat som hundaresnamn. Det till grund för bælar och Bæling liggande bal är vårt ord bål. Det bör alltså röra sig om en begränsad plats, en »bålplats», rimligen en samlingsplats för bygden. Inbyggarbeteckningen bælar syftar därmed på dem som sökte sig till denna samlingsplats. Bæling, en bildning med ändelsen -ing, kan från början vara ett namn på bygden, bildat till samlingsplatsens namn *Bal, alltså med innebörden ’*Bal-bygden’, men det kan också vara ett alternativt namn på själva samlingsplatsen, som sekundärt överförts på bygden. Vid sidan av fsv. bælar i Bæla hundare uppträder också en annan inbyggarbeteckning, fsv. bælingar i Bælinga hundare. Denna kan liksom bælar utgå från det antagna namnet på hundarets samlingsplats men kan också vara bildad till bygdenamnet Bæling.

  Bälinge är också sockennamn, med liknande variation i namnformerna som hundaresnamnet (ecclesia Bæling 1281 avskr., j Bæla Sokn 1368, j Bælingasokn 1381, j Bælingx sokn 1385). Bälinge socken framstår därmed som huvudbygden i häradet. Vilken roll bålplatsen har spelat i förhistorisk tid är ovisst. 

Bällefors sn, Vadsbo hdVästergötland. Bællaffors 1376. – Kyrkbyn har givit socknen dess namn. Detta kan vara en förtydligande, med -fors utvidgad, form av ett vattennamn fsv. *Bælle ’den stora’, som avsett en fors i Tidan.

Bällsta gård, Stockholms stadVallentuna snhdUppland. (De) Bellestum 1318? avskr. – Vid gården finns ett märkligt runmonument från 1000-talet. Förleden innehåller möjligen ordet bäll ’bredaste delen av fot, sko eller sula eller dess kant’, i dialekter också ’fotsula’ (uppländska) och ’våglik upphöjning’ (hälsingska), eller ett med detta bäll samhörigt *bälle, en sidoform av dialektordet bjälle ’knöl’. Förleden kan ha syftat på en enda höjd eller flera upphöjningar i terrängen. Efterleden innehåller → sta(d).

Bälteberga gods, Ottarps snLuggude hdSkåne. (de) Beltebiærya 1387. – Namnet på godset, som ligger vid randen av en skarpt markerad höjdsträckning, innehåller i förleden troligen ett ord fda. *bælti ’bälte’, i överförd betydelse om en långsmal terrängformation. Efterleden är pluralis (se inl. 3.3.1) av fda. biærgh ’berg’.

Bärbo sn, Jönåkers hdSödermanland. (De) Berghum 1314?, Berbosokn 1366. – Socknen har tidigare, liksom den namngivande kyrkbyn, kallats Berg(a) med ursprunglig syftning på en höjd nära kyrkan. Det nuvarande sockennamnet innehåller inbyggarbeteckningen fsv. bærghbo(a)r ’invånare i Berg(a)’ med ordet socken underförstått.

Bäreberg sn, Viste hdVästergötland. Bærabergh 1364 (avser kyrkbyn). – Kyrkbyn har givit socknen dess namn, som ursprungligen åsyftat höjden med sockenkyrkan. Förleden kan innehålla ett fornsvenskt *bæri ’björn’ eller mansnamnet fsv. Bæri.

Bärfendal sn, Sotenäs hdBohuslän. (j) Berofiærdar dals sokn 1391. – Sockennamnet innehåller i efterleden ordet dal. I förleden ingår genitiv av ett äldre namn på Åbyfjorden, fvn. Berufjôrdr. I fjordnamnet ingår genitiv av Bera, ett gammalt namn på nuvarande Daleån, som flyter genom socknen. Detta kan sammanhänga med ordet fvn. bera ’björnhona’.

Bäsinge by, Folkärna snFolkare hdDalarna → Bäsingen.

Bäsingen sjö, Folkärna snFolkare hdDalarna. Besningen Lacus 1652. – Namnet kan vara bildat till fsv. *be(t)sn, *bæ(t)sn ’betesmark’, i sin tur en bildning till fsv. bet ’bete, betesmark’. I sjönamnet har en ljudutveckling fsv. *Be(t)sninger, *Bæ(t)sninger → Bäsing(en) ägt rum. Efter sjön har byn Bäsinge (ii Bezninge 1353) fått sitt namn.

Bäsingen kulle, Larvs snLaske hdVästergötland. Bässingen 1672. – Den mäktiga Bäsingen, även kallad Larva Bäsing, helt nära kyrkan i Larv anses vara en forntida gravhög. Häradsnamnet → Laske härad är ytterst bildat till namnet Larv och i Larv, troligen just vid Bäsingen, har häradsting hållits under medeltiden. Kullens namn har förknippats med det i Äldre Västgötalagen (avsnittet om lekares rätt) uppträdande ordet bäsing. Höjdnamnet innehåller sannolikt ett substantiv, fsv. bæsinger, som bildats till ordet bås ’fålla, inhägnad’ och använts om inhägnader. Uppe på kullen i Larv eller invid denna kan en markyta ha varit omhägnad.

Bäsna tätort, Gagnefs snDalarna. (a) Beesnom 1384. – Tätorten är framvuxen ur en by. Namnet kan vara bildat till fsv. *be(t)sn, *bæ(t)sn ’betesmark’, i sin tur en bildning till fsv. bet ’bete, betesmark’.

Bäve sn, Lane hdBohuslän. (j) Bæfuia sokn 1388. – Kyrkbyn har givit socknen dess namn, som innehåller ett äldre namn på → Bäveån.

Bäveån vattendrag, Lane hdBohuslän. Befia 1300-talet. – Ånamnet sammanhänger troligen med verbet fsv. bæva ’bäva, darra’, syftande på forsarna i ån.

Bö stadsdel, Göteborgs stadVästergötland. Bøø 1485 (avser en by). – Namnet är övertaget från en by. Det innehåller ett fornspråkligt bør, en sidoform till → by ’gård; by’.

Böda sn, Åkerbo hdÖland. (de) Bødhum ca 1320 avskr. – Namnet är dunkelt.

Böja sn, Vadsbo hdVästergötland. Bøghenesokn 1397. – Kyrkbyn har givit socknen dess namn, vars efterled innehåller → vin ’betesmark; äng’. I förleden kan ingå fsv. *bøgher ’böjning’, antingen direkt eller genom ett naturnamn avseende Kräftbäcken vid byn eller någon annan formation.

böle Ortnamn som innehåller böle förekommer i Danmark, Norge, Sverige och Finland. I Sverige är de vanliga i framför allt tre områden i landet: Dalsland–Värmland, Smålandskusten–Öland och Uppland–Norrland.

  Ordet böle är bildat av → bol, också det förekommande i många ortnamn. Innebörden är ’boplats, gård’, i vissa fall ’nybygge; nyodling på utmark’ (→ Baggböle, → Böle, → Kårböle), men också betydelsen ’bo för vilda djur’ anses förekomma (Björnböle i Ångermanland). På vissa håll har böle utvecklats till byle. Detta gäller i hög grad för Uppland, i viss mån också för Öland och Östergötland. Uppländska exempel är Byle och Gunbyle (mansnamnet Gunne).

  De flesta av de sammansatta -böle-namnen har som förled ett personnamn (Olofsböle i Småland, Pålböle i Västerbotten) eller annan personbeteckning (Jämteböle i Västerbotten, Koppraböle i Småland; koppare ’åderlåtare’). Andra slag av förleder uppträder i Flakeböle (sannolikt ordet flack ’flat  yta’)  på Öland, Lockåsböle (bynamnet Lockåsen) i Jämtland, Toböle (möjligen dialektordet to ’liten sänka’)  i Ångermanland och Sörböle (sör ’söder’) i Västerbotten.

  Namn innehållande böle har till övervägande del bildats under medeltiden och har oftast sin bakgrund i den medeltida utmarkskolonisationen.

  Skenbart hithörande är namnbildningar med fsvnybyle ’nybygge, nybebyggelse’ och fsv. *thykbyle ’tätbebyggelse’ (thyk- är en sidoform av adjektivet tjock). Dessa namn har sina rötter i järnåldern. De uppträder i dag i flera varianter, t.ex. Nibble, → Nybble, → Nöbbele, Nöbbelöv resp. Tibble, Tybble (→ Källs, Norra, Västra, Östra Nöbbelöv resp. Skogs-Tibble). Nibble, Nybble osv. är östligt orienterade i Svealand och Götaland, Tibble, Tybble återfinns framför allt i Mälardalen, med enstaka exempel också i Dalarna, Närke, Östergötland och, med formen Tibbles, på Gotland.

  Litteratur: Staffan Fridell, Nybyli, i Namn och bygd 101 (2013)s. 103–114; Lars Hellberg, Tibble ~ Tybble, fsv. Þyk(k)byli, i Namn och bygd 73 (1985), s. 50–67; Carl-Eric Thors, Om namn på -böle, med särskild hänsyn till de finländska namnen, i Namn och bygd 40 (1952), s. 11–28.

Böle tätort, Piteå snNorrbotten. (i) Bølet 1505. – Namnet är lånat från en by. Av äldre belägg och nutida dialektuttal framgår att namnet är bestämd form av → böle ’boplats; gård’.

Böne sn, Redvägs hdVästergötland. Bønee 1330-talet. – Kyrkbyn har givit socknen dess namn, som innehåller → bo ’bostad, gård’ och → vin ’betesmark; äng’.

Börje sn, Ulleråkers hdUppland. (in) Birium 1291. – Det plurala namnet (se inl. 3.3.1) har förklarats som en bildning till → bor ’passage mellan eller utmed vatten’ (här i så fall ’höjd mellan vatten’), en tolkning som dock är mycket oviss. 

Börringe sn, Vemmenhögs hdSkåne. (de) Byrthingi 1257 (avser kyrkbyn). – Sockennamnet, som äldst avsåg den gamla kyrkbyn, innehåller en inbyggarbeteckning på -ing (→ -inge), bildad till ett ord besläktat med bård ’kant, rand’, möjligen med syftning på läget vid Börringesjön. Socknen hette 1781–1931 Gustav efter Gustav III.

Börrum sn, Hammarkinds hdÖstergötland. Byarum 1439 (avser kyrkbyn). – Kyrkbyn har givit socknen dess namn, som innehåller fsv. *bya(r)rum ’plats där gård eller by legat’.

Börstig sn, Frökinds hdVästergötland. (j) Birghestighe sokn 1397. – Kyrkbyn har givit socknen dess namn, som möjligen innehåller ett till borg bildat fsv. *byrghe med syftning på en försvarsanläggning. Efterleden är stig ’stig, väg’.

Börstil sn, Frösåkers hdUppland. (De) Børstil 1344. – Socknen har övertagit namnet från kyrkbyn, numera kallad Börstilsby. I bynamnet ingår kanske ett till borst ’styvt hår (hos djur)’ bildat ord fsv. *børstil med ursprunglig betydelse ’något som liknar (svin)borst’, senare också ’något som liknar en svinrygg’. I betydelsen ’svinryggsliknande (dvs. skogbevuxen) terrängformation’, ’långsträckt höjd’ e.d. kan ordet ha brukats om den barrskogsklädda rullstensås som löper i nordlig riktning från Börstilsby.

Bösarp sn, Skytts hdSkåne. (in) Bøsathorp 1300-talets slut eller 1400-talets början (avser kyrkbyn). – Sockennamnet, som ursprungligen avsåg kyrkbyn, är sammansatt av mansnamnet fda. Bøsi och → torp ’nybygge’. Jfr → Hassle-Bösarp.





C 

Casimirsborg gods, Gamleby snNorra Tjusts hdSmåland → Kasimirsborg.

Čeakčavággi dalgång väster om Kebnekaise, Lappland. – Det nordsamiska namnet, med försvenskad stavning Tjäktjavagge, innehåller čiekča ’fiskgjuse’. Efterleden är vággi ’fjälldal’.

Charlottenberg tätort, Eda snJösse hdVärmland. – Namnet avsåg äldst det järnbruk vid Morastforsen i Vrångsälven som anlades 1827. Hustrun till brukets förste ägare hette Charlotta Berg. Formen med -en- återgår på tyskt mönster. – Bild 12.

Charlottenlund gods, Snårestads snLjunits hdSkåne. – Godset, som ursprungligen hette → Snårestad (det var äldst en del av kyrkbyn Snårestad), kallas sedan 1803 Charlottenlund efter Charlotta Wahrendorff, hustru till ägaren Erik Ruuth (formen med -en- återgår på tyskt mönster). Efterleden lund är alltsedan 1600-talet vanlig i nybildade namn på herresäten.

Christinehof gods, Andrarums snAlbo hdSkåne → Kristinehov.

Claestorp gods, Östra Vingåkers snOppunda hdSödermanland → Klastorp.





D 

Daga härad hd, Södermanland. (j) Dawahundære, (j) Dauahundare 1358. – Namnet, som är givet efter en samlingsplats, är bildat till dialektordet dave ’(sumpig) sänka; liten vattensamling’. Den lokal, som ligger bakom är säkerligen häradets äldsta kända tingsplats vid Vadsbro på näset mellan Frösjön och Norrtunasjön vid gränsen mellan socknarna Frustuna och Kattnäs. Mellan Vadsbro och Frösjön utbreder sig ett låglänt åkerområde, som förr varit sumpmark. Det torde vara denna sänka som givit upphov till namnet.

  Den moderna formen Daga har utvecklats ur Dava på samma sätt som t.ex. stuga ur stuva. Formen Daga uppträder sporadiskt vid 1300-talets slut, blir allt vanligare under 1400-talet och slår slutgiltigt igenom under 1500-talet.

Daglösten by, naturreservat, Lövångers snVästerbotten. Daglöstenn 1660. – Namnet torde kunna tolkas som ’dagbristen, ljusbristen’; jfr västerbottniska dialektord som brödlösten, mjölklösten m.fl. Kanske är det platsen där de första två gårdarna anlades, norrsidan av en skuggig sluttning, som först har burit namnet.

Dagsberg sn, Lösings hdÖstergötland. Daxbergh 1330. – Kyrkbyn har givit socknen dess namn. Förleden kan vara genitiv av mansnamnet Dag men innehåller snarare ordet dag med syftning på solens ställning vissa tider eller på ljust läge. Kyrkan ligger på en markerad höjd.

Dagsnäs gods, Bjärka snGudhems hdVästergötland. Dagxness 1491. – Gården ligger på ett förutvarande näs i Hornborgasjön. Ortnamnet kan innehålla mansnamnet Dag men det kan också vara sammansatt med ordet dag i betydelsen ’dager’ och då ha innebörden ’det ljusa, solbelysta näset’ e.d.

Dagstorp sn, Harjagers hdSkåne. (in) Dausthorp 1200-talets mitt avskr. (avser kyrkbyn). – Sockennamnet, som äldst avsåg kyrkbyn, är sammansatt av genitiv av mansnamnet Dag och → torp ’nybygge’.

Dagsås sn, Faurås hdHalland. ecclesie Daxas 1330-talet. – Socknen har övertagit kyrkbyns namn, vilket äldst bör ha tillkommit någon närbelägen höjd. Förleden är snarast genitiv av ordet dag, med syftning på att solen vid en viss tidpunkt befinner sig över eller lyser på platsen.

Dal landskap→ Dalsland.

Dal sn, Ångermanland. (i) Daal sokn 1488. – Namnet åsyftar den långsträckta dal i vilken huvuddelen av socknens bebyggelse ligger.

Dala sn, Gudhems hdVästergötland. (de) Dalum 1308. – Kyrkbyn har givit socknen dess namn, som har plural form (se inl. 3.3.1). Ordet dal i namnet åsyftar nedsänkt mark vid sockenkyrkan.

Dala-Floda tätort, Floda snDalarna. – Tätorten omfattar flera byar, bl.a. Kyrkbyn, och hette under åren 1977–2009 Floda. Dala-Floda var från början namn på en 1905 tillkommen postanstalt och järnvägsstation. Dala- tillades sockennamnet i särskiljande syfte med tanke på Floda i Skallsjö socken i Västergötland. Se vidare → Floda, sn, Dalarna.

Dala-Järna tätort, Järna snDalarna → Järna.

Dalarna landskap. – De äldsta beläggen för namnet är (Jn) regione [’området’] ... Vesterdalum 1248 med syftning på Västerdalarna, (apud) Ualles 1297 (latinets valles ’dalar(na)’), (in) Dalum 1303. Från början har namnet antagligen syftat på Väster- och Österdalälvarnas dalgångar. Det förekom äldst i obestämd form pluralis Dalar, dativ Dalum (jfr nusvenskans i Dalom). Landskapsnamnet ingår också i Dalälven (Dala Elffwan 1650), älv i Dalarna, Västmanland, Gästrikland och Uppland. Förleden, äldre Dala-, är fornsvensk genitivform (jfr dalahäst). Älvnamnet, som kan tolkas som ’Dalarnas huvudälv, älven som rinner från Dalarna’, finns belagt först från 1500-talet; i medeltida källor talas enbart om Älven. Jfr → Görälven, → Västerdalälven och → Österdalälven.

Dalarnas län län. – Namnet är nyskapat utifrån landskapsnamnet Dalarna och har fr.o.m. 1997 gällt som länsnamn i stället för det tidigare → Kopparbergs län.

Dalarö tätort, ö, Sotholms hdSödermanland. Dalernsund ca 1300, (J) Dalærn 1450. – Namnet är sammansatt av dal ’dalgång’ och → arin ’grusö, grusig mark’. Vad förledens Dal- syftar på är oklart.

Dalbosjön del av Vänern, sjö, Götaland. – Ortnamnet innehåller ordet dalbo(a)r ’invånare på Dal’ (→ Dalsland).

Dalboslätten del av Dalsland. – Ortnamnet innehåller ordet dalbo(a)r ’invånare på Dal’ (→ Dalsland).

Dalby sn, tätort, Torna hdSkåne. (de) Dalby 1100-talets mellersta del. – Sockennamnet, som äldst avsåg kyrkbyn (nu en tätort), är sammansatt av dal, med syftning på någon närliggande sänka, och → by ’gård; by’.

Dalby sn, Hagunda hdUppland. (ab) ecclesia Dalby 1291. – Namnet, som övertagits från kyrkbyn, innehåller dal ’dalgång’ och → by ’gård; by’. 

Dalby sn, Älvdals hdVärmland. Dalbo sokn 1503. – Sockennamnet innehöll ursprungligen en inbyggarbeteckning genitiv pluralis dalboa och kan översättas med ’(Klarälvs)dalbornas socken’. Den nuvarande formen är en ombildning i anslutning till ortnamn med efterleden → by.

Dalhem sn, Gotland. Dalem 1300-talet avskr. – Ortnamnet är sammansatt av dal ’dalgång’ och → hem ’boplats; gård’ eller ’bygd’. Dalhem ligger i dalgången kring Gotlands största vattendrag, som här bär namnet Dalhemå.

Dalhem sn, Norra Tjusts hdSmåland. (j) Daleem 1364. – Ortnamnet, som är övertaget från kyrkbyn, är sammansatt av dal ’dalgång’ och → hem ’boplats; gård’. Förleden syftar på den dal eller de dalar i vilka byns brukningsmarker är belägna.

Dalköpinge sn, Skytts hdSkåne. Ecclesie Dalkøbingæ 1483. – Socknens namn avsåg ursprungligen kyrkbyn. Förleden, som åsyftar dalsänkan med Dalköpingeån vid kyrkan, har säkerligen tidigt tillagts för att åtskilja bebyggelsen från det angränsande → Kyrkoköpinge. Efterleden är en stelnad form i dativ singularis av fda. køping ’handelsplats’.

Dals-Ed sn, Vedbo hdDalsland. Eðzsokn 1305. – Ortnamnet innehåller → ed ’gångväg; passage mellan eller utmed vatten’ med syftning på ett ed vid sydänden av Stora Le, där bebyggelsen Ed givit upphov till tätorten → Ed. Det särskiljande Dals-, som tillades 1886, anger att orten är belägen i Dalsland. – Bild 13.

Dals härad hd, Östergötland. (in) Dalzhæradh 1330. – Häradet har namn efter en samlingsplats, som av namnet att döma har legat i eller vid en dal. Dals härad var under medeltiden förenat med det angränsande Lysings härad, och någon medeltida tingsplats är inte känd i häradet. Den samlingsplats som gett upphov till häradsnamnet har sannolikt legat i anslutning till en dalsänka vid Ombergs fot i Väversunda by och socken. Härom minner Tingslyckan, namn på ett område, i sen tid betesmark, på sluttningen mot en bäck som genom dalsänkan rinner nedför Omberg och ut i Tåkern.

Dalsjöfors tätort, Toarps snÅs hdVästergötland. – Tätorten, som ligger vid ett vattendrag från den närbelägna sjön Stora Dalsjön, har vuxit fram i anslutning till Dalsjöfors järnvägsstation, anlagd vid en bansträcka öppnad för allmän trafik 1917.

Dalskog sn, Nordals hdDalsland. Dalskog 1531. – Sockenkyrkan ligger vid en mindre bäckdal. Namnet Dalskog kan åsyfta skog i eller vid denna dal. Det har dock även tolkats som ’skogsbygden vid (utanför) Dal(boslätten)’ (→ Dalsland). Jfr → Nordals härad.

Dalsland landskap. Dalsslandh 1508. – Landskapet bar äldst namnet Dal (Dal 1100-talets slut), som ännu kvarlever. Detta användes ursprungligen inte om hela det nuvarande Dalsland utan antas ha åsyftat Dalboslätten vid Vänern. Det dalbo(a)r ’invånare på Dal’ som ingår i → Dalbosjön och → Dalboslätten avser kanske snarast folket på Dalboslätten. Formen Dal har senare utvidgats med → land efter mönstret av andra landskapsnamn. Jfr → Nordals härad.

Dals Långed tätort, Steneby snVedbo hdDalsland. – Långeds pappersbruk har givit upphov till tätorten, vars namn innehåller → ed ’passage mellan eller utmed vatten’ med syftning på en gångsträcka utmed den strida Långeströmmen. Det särskiljande Dals åsyftar ortens läge i Dalsland.

Dals Rostock tätort, Gunnarsnäs snNordals hdDalsland.  – Ortnamnet har tolkats som ett inhemskt Råstock, samhörigt med torpnamnet Råbäck i samma område. Även om namnet inte tillkommit genom uppkallelse efter staden Rostock i Tyskland, har dess stavning dock sannolikt påverkats av det tyska namnet. Tätorten har vuxit fram kring Rostocks brunnsanläggning, tillkommen på 1700-talet. Dals, åsyftande ortens läge i Dalsland, är äldst belagt i namnet på poststationen, inrättad 1908.

Dalstorp sn, tätort, Kinds hdVästergötland. Dalsathorp 1342. – Sockennamnet, vars efterled innehåller → torp ’nybygge’, har lånats från prästgården. Förleden Dals- tycks återgå på ett äldre namn, *Dalsio(r) eller *Dalsæ ’Dalsjön’, på den intilliggande Dalstorpasjön. Tätorten har vuxit fram i anslutning till sockenkyrkan och prästgården.

Dalum sn, tätort, Redvägs hdVästergötland. Dalem 1353. – Kyrkbyn har givit socknen dess namn. Detta är sammansatt av dal, åsyftande Ätrans dalgång, och → hem ’boplats; gård’. Tätorten, framvuxen vid Dalums järnvägsstation, som anlades vid en 1874 öppnad linje, har fått namn efter kyrkbyn på samma plats och socknen.

Dalälven älv, DalarnaVästmanlandGästriklandUppland → Dalarna.

Danaholmen ö, Styrsö snAskims hdVästergötland. Danæ holmbær 1200-talets slut. – Namnet innehåller i förleden genitiv pluralis av folkslagsbeteckningen dan ’dansk’. Efterleden är → holm ’holme’. Holmen har även benämnts Danmark (Lilla) (Danmarck litla före 1613, Lille Danmarck ca 1613), senare förvanskat till Danska liljan. Holmen ligger vid den gamla riksgränsen mot Danmark och har troligen tidvis varit en dansk besittning.

Danderyd kn, samt sn, Danderyds skgUppland. (in) Danarø 1291. – Namnet är sannolikt sammansatt av folkslagsbeteckningen dan ’dansk’ och rör ’gravröse’. Senare har namnet kommit att uppfattas som en sammansättning med → ryd ’röjning’. Namnet ingår i skeppslagsnamnet Danderyds skeppslag, se → Frösåkers härad.

Danholn tätort, Sundborns snDalarna. Dannehollenn 1585. – Tätorten har övertagit ett bynamn. Förleden tycks innehålla genitiv pluralis av folkslagsbeteckningen dan ’dansk’, efterleden är bestämd form av dialektordet hol ’liten kulle’. Byn är belägen på en kulle.

Danmark sn, Vaksala hdUppland. (in) Danmarcum 1291. – Sockennamnet är övertaget från kyrkbyn. Förleden kan innehålla dialektordet dan(k) ’sankmark’ och → mark ’gräns(skog)’, här snarast ’gränsområde’. Namnet kan ursprungligen ha syftat på de sanka ängsmarkerna ned mot gränsen mellan de gamla folklanden Tiundaland och Attundaland. Att det skulle ha något med riket Danmark eller folkslagsbeteckningen dan ’dansk’ att göra är inte troligt.

Danmark, (Lilla) ö, Styrsö snAskims hdVästergötland → Danaholmen.

Dannemora sn, Olands hdUppland. Danamoro 1344. – Efterleden innehåller mor(a) ’(sumpig) granskog’. Förleden har ansetts innehålla genitiv pluralis av folkslagsbeteckningen dan ’dansk’.

Dannike sn, tätort, Kinds hdVästergötland. Daneke Sokn 1416. – Kyrkbyn har givit socknen dess namn. Efterleden är eke ’ekskog, ekbestånd’. Förleden kan innehålla folkslagsbeteckningen dan ’dansk’. Tätorten har vuxit fram vid kyrkbyn och sockenkyrkan.

Dannäs sn, Västbo hdSmåland. (in) Danneß 1350 avskr., Dannæs 1398 (avser kyrkbyn). – Socknen har fått namn efter kyrkbyn. Efterleden åsyftar ett näs i nordöstra Bolmen. Förleden innehåller sannolikt folkslagsbeteckningen dan ’dansk’.

Danska liljan ö, Styrsö snAskims hdVästergötland → Danaholmen.

Danskefly by, Augerums snÖstra hdBlekinge → Flymen.

Danviken område i Nacka stad, SödermanlandStockholms stad. Danewijken 1551. – Namnet Danviken har i förleden fornsvensk genitiv pluralis av folkslagsbeteckningen dan ’dansk’ med okänd saklig bakgrund. På vissa 1600- och 1700-talskartor är namnet fäst vid en vik som utgör norra ändan av Hammarby sjö, på andra vid en vik av Saltsjön norr därom. Namnets ursprungliga exakta syftning förefaller därför osäker. Det i Nacka stad inom området Danviken belägna kända Danvikshem, servicehus för äldrevård, uppfördes 1910–15 av Stiftelsen Danviks hospital i anslutning till andra vårdinrättningar som funnits i området Danviken sedan 1551. Efterleden är hem ’institution för vård eller service’. 

Danvikshem servicehus för äldrevård, Nacka stadSödermanland → Danviken.

Danziger gatt fjärd, Utö snSotholms hdSödermanland. Danzigergatt 1853. – Namnet är sammansatt av tyskt Danziger, syftande på stadsnamnet Danzig, och det tysk-holländska gatt ’öppning’. Platsen kallades förr Danska djupet (Danske diupt 1644). Bakgrunden till de båda namnen är okänd.

Daretorp sn, Vartofta hdVästergötland. Darrathorp 1350. – Socknen har fått sitt namn efter en nu försvunnen kyrkby. Det är sammansatt av mansnamnet fsv. Darre och → torp ’nybygge’.

Darsgärde by, Skederids snSjuhundra hdUppland. (in) Daxgardhe 1344. – Omfattande arkeologiska grävningar har ägt rum vid byn, som hyser flera gravfält och en fornborg. Namnets förled tycks innehålla mansnamnet Dag. I efterleden ingår gård, uppenbarligen i dativ singularis fsv. gardhe, kanske snarast i betydelsen ’inhägnad’. Omgestaltningen av förleden till Dars- och av efterleden till -gärde kan belysas av former som Dalzgård 1594, Darssgården 1653 och Dardzgärde 1684. Ännu på 1930-talet fanns den gamla efterleden -gårde bevarad i dialektuttalet »Darsgåle» (med s.k. tjockt l).

Degeberga sn, tätort, Gärds hdSkåne. (in) Deyebierg 1386 (avser kyrkbyn). – Socknen har fått sitt namn efter kyrkbyn. Efterleden berg åsyftar det markerade berg på vars sluttning kyrkan och kyrkbyn ligger. Förleden innehåller möjligen fda. *deghia ’sumpigt område’, med syftning på en nu uppodlad mindre sankmark längs Forsakarsån strax söder om kyrkan. Tätorten har vuxit fram kring kyrkbyn och en strax nordväst därom belägen järnvägsstation, öppnad 1881.

Degerfors kn, tätort, Karlskoga hdVärmland. (widh) Deijerforssen 1647. – Kommunen och tätorten har fått namn efter bruket på orten, som i sin tur har benämnts efter en tidigare fors i Letälven. I förleden ingår fsv. digher, degher ’stor’, riksspråkets diger.

Degerfors sn, Västerbotten. Degerfforssa 1539 (avser en by). – Socknen, som bildades år 1800, återgår ytterst på en kapellförsamling med samma namn, tillkommen 1768 genom utbrytning ur Umeå socken. Församlingskyrkan uppfördes i byn Degerfors (som tätort numera kallad → Vindeln). Byn har fått namn efter en närbelägen fors i Vindelälven, Degerforsen. I förleden ingår fsv. digher, degher ’stor’, riksspråkets diger.

Degerhamn tätort, Södra Möckleby snGräsgårds hdÖland. Däglahamn 1703, Degerhambn 1736. – Namnet innehåller fsv. digher, degher ’stor’ (riksspråkets diger) samt hamn. Det avsåg från början den stora, skyddade naturhamn som fanns här.

Degeränget tätort, Piteå snNorrbotten. Degerängen 1880. – Tätorten, nu del av staden Piteå, är framvuxen på odlingsmark med samma namn. I förleden ingår fsv. digher, degher ’stor’ (riksspråkets diger), i efterleden änge ’ängsmark’. Namnet står i motsats till Lillänget (Lillängen 1880), nu del av Piteå stad. 

Deje tätort, Nedre Ulleruds snKils hdVärmland. – Södra delen av tätorten har vuxit fram kring den år 1876 öppnade järnvägsstation som efter läget nära forsen Dejeforsen i Klarälven fick namnet Deje. Norra delen av tätorten, på andra sidan Klarälven, är den gamla sågverksorten Dejefors (bruk) (Deije såg 1756, Deijeforss 1825). I forsen fanns under medeltiden ett laxfiske, från 1686 officiellt omnämnt som Deje i jordeboken. Fisket torde ursprungligen ha tillhört byarna Östra och Västra Deje (in Vestradeghyo 1346) på ömse sidor om Klarälven någon mil nedströms tätorten. Bynamnet Deje innehåller möjligen ett fsv. *deghia ’sumpigt område’. 

Dejefors del av tätorten Deje, Nedre Ulleruds snKils hdVärmland → Deje.

Delary tätort, Göteryds snSunnerbo hdSmåland. – Tätortens namn går tillbaka på ett gårdnamn Ry(d) (jn Ryd 1344), innehållande → ryd ’röjning’. Förleden, vars innebörd är oviss, är sent tillagd.

Dellarna två sjöar i nordöstra Hälsingland→ Dellensjöarna.

Dellensjöarna två sjöar i nordöstra Hälsingland, också kallade Dellarna, utgörs av Norrdellen och Sördellen (Norrdilln Lacus resp. Söderdilln Lacus 1689). Sjönamnets fornsvenska form har troligen varit *Delder (genitiv Delds, ackusativ Deld) ’den delade (sjön)’, varur det nutida Dellen i bestämd form utvecklats. Dellen har sålunda betraktats som en enda sjö, tudelad av Norrbonäset. Till sjönamnet är sockennamnet → Delsbo bildat.

Delsbo sn, tätort, Hälsingland. Dilsbo 1344. – Namnet, som ursprungligen har syftat på den nuvarande kyrktrakten vid Sördellens sydvästra vik, innehåller genitiv av sjönamnet Dellen (→ Dellensjöarna) och → bo, här i betydelsen ’bygd’. Delsbo tolkas sålunda som ’bygden vid Dellen’. Att tätorten, som inte ligger i omedelbar närhet av sockenkyrkan utan är framvuxen ur byn Ede, kallas Delsbo förklaras med att både post- och telegrafstationen och den 1887 tillkomna järnvägsstationen, alla lokaliserade till Ede, namngavs efter socknen.

Delsjön stadsdel, Göteborgs stadVästergötland. Dilsio 1312 (avser en sjö). – Namnet är övertaget från sjöarna Stora och Lilla Delsjön. Det innehåller troligen dialektordet del ’spene, juver (på sugga eller sto)’, syftande på de långsmala uddar som karakteriserar sjöarna.

Dibjärs gd, Hörsne snGotland → Bjärs.

Dievssajávri fjällsjö, Gällivare snLappland. – Förleden i det nordsamiska namnet har okänd betydelse; efterleden är jávrre ’sjö’. Namnet skrivs med försvenskad stavning Teusajaure. Detta namn har överförts till några fjällstugor längs Kungsleden.

Dikanäs tätort, Vilhelmina snLappland. – Namnet är en omvandling av ett äldre Gikanäs, som under 1800-talet användes parallellt med Dikanäs, folkligt tolkat som ’Lusnäset’ (sydsam. dihkie ’lus’). Gikanäs är bildat till sjönamnet Gikasjön, likaså omvandlat till Dikasjön. Förleden Gika- är en försvenskning av förleden i sjöns sydsamiska namn Gäjka(njaevrie), som är en bildning till verbet gijkedh ’lysa (om solen), blinka, glänsa’. Tätortens samiska namn är Gäjka.

Dikasjön sjö, Vilhelmina snLappland → Dikanäs.

Dillnäs f.d. sn, Daga hdSödermanland → Gåsinge-Dillnäs.

Dimbo sn, Vartofta hdVästergötland. (i) Dimum ca 1325. – Socknen har fått sitt namn från kyrkbyn (Dimmu 1248). Ursprungligen har namnet avsett det vattendrag som rinner genom byn; dess namn, fsv. *Dimma, kan betyda ’den mörka’ eller ’den dimmiga’. Att by- och sockennamnet sedan åtminstone 1500-talet skrivs Dimbo beror sannolikt på mönsterpåverkan från ortnamnsefterleden → bo.

Dingle tätort, Svarteborgs snTunge hdBohuslän. (J) Dynglu 1391. – Tätorten har utvecklats ur ett stationssamhälle vid Bohusbanan. Namnet tillkom ursprungligen den å som rinner genom orten. Ånamnet, fsv. *Dingla, är bildat till verbet dingla, syftande på åns slingrande lopp.

Dingtuna sn, tätort, Tuhundra hdVästmanland. parochie Dingitunum 1322. – Sockennamnet avsåg äldst den f.d. kyrkbyn. Förleden har antagits innehålla fsv. dyngia ’hög’ med syftning på en markant kulle strax sydväst om kyrkan, men denna tolkning är av ljudhistoriska skäl osäker. Efterleden är → tuna. Tätorten Dingtuna har vuxit fram kring en år 1876 öppnad järnvägsstation en knapp km från kyrkan.

Diseröd tätort, Romelanda snInlands Södre hdBohuslän. Disserödt 1568. – Namnet, som ursprungligen tillkom en gård, innehåller i förleden troligen genitiv av kvinnonamnet Disa. Efterleden är → ryd ’röjning’.

Diö tätort, Stenbrohults snAllbo hdSmåland. Diie 1540. – Namnet avsåg tidigare ett järnbruk, vars namn är identiskt med namnet på gården där bruket anlades. Bakom gårdnamnet döljer sig troligen ett äldre vattendragsnamn med oviss innebörd.

Djuprämmen sjö, Rämmens snFärnebo hdVärmland → Rämmen.

Djupsjön sjö, AlsensKalls snrJämtland. Diupsiön 1685. – Sjön omges av höga berg och får därmed ett djupt läge.

Djur by, Gagnefs snDalarna → Görälven.

Djura tätort, Leksands snDalarna. – Namnet på tätorten återgår på bynamnet Djura (Dijura 1539). Detta, som ursprungligen har burits av den närbelägna Djurån, är bildat till ordet djur och betyder ’ån vid vilken det finns mycket högvilt’.

Djurgården stadsdel, Stockholms stad. – I namnet, som är känt från 1579, ingår ett ord djurgård ’viltpark’. Djur har i detta ord betydelsen ’hjortdjur’. Djurgården var kunglig jaktpark.

  Södra Djurgårdens gamla namn var Valdemarsön (in Walmunzø 1286), ännu bevarat i Valdemarsudde. Valdemarsön innehåller i förleden ett gammalt fjärdnamn *Valmunder ’den som kännetecknas av böljegång, den böljande, svallande’. Namnet har avsett Saltsjön, dvs. fjärden söder om Djurgården.

Djurmo tätort, Gagnefs snDalarna. Lijurmoo 1539. – Tätorten är framvuxen ur ett par byar som går under samlingsnamnet Djurmo, tillika namn på en av byarna. I förleden ingår ett ännu in på 1900-talet levande äldre namn på Västerdalälven, Ljuran (Ljöran) (→ Görälven), vilken mynnar i Österdalälven nära tätorten. Efterleden är mo ’sandig mark’. Skrivningen med Dj- e.d. är äldst påträffad 1757 (Diurmo). 

Djurröd sn, Gärds hdSkåne. Diurödtz sogn 1439 sen avskr., Diwrydz kirckæ 1508. – Sockennamnet är lånat från kyrkbyn. Det är sammansatt av djur ’hjortdjur’ och → ryd ’röjning’.

Djursdala sn, Sevede hdSmåland. Iwrsdal 1398 (avser en by). – Socknen har fått sitt namn från byn Djursdala. Byn ligger i en dalgång vid sydänden av sjön Juttern. Förleden innehåller sannolikt en form av sjönamnet, vars etymologi är oviss men sannolikt ska sammanhållas med *Iur, ett äldre namn på → Slätbaken. Efterleden är dal ’dalgång’. 

Djursholm del av Danderyds kommun, slott, Danderyds snskgUppland. (aff) Diwrsholm 1432. – Namnet avsåg äldst en borg på den nu upplandade holme som kallas Gamla Djursholm. I förleden ingår troligen genitiv singularis av djur ’högvilt, hjortdjur’ i kollektiv betydelse. Dagens namn är snarast att uppfattas som en förkortning av Djursholms villastad, namn på en 1889 grundad förstad till Stockholm på Djursholms ägor.

Djursö ö, Sankt Anna snHammarkinds hdÖstergötland → Slätbaken.

Djurån å, Leksands snDalarna → Djura.

Djurås tätort, Gagnefs snDalarna. Liuros, Liurus 1537. – Tätorten är framvuxen kring den 1884 inrättade järnvägs- och poststationen Djurås. Stationen anlades i byn Skogen men fick namn efter grannbyn Djurås, vars namn förmodligen uppfattades som mera särskiljande. Djurås har ursprungligen åsyftat Västerdalälvens utflöde i Dalälvens huvudfåra nära byn. Efterleden är os ’mynning’, förleden ett ännu in på 1900-talet levande äldre namn på Västerdalälven, Ljuran (Ljöran) (→ Görälven). Djurås betyder alltså ’Ljurans mynning’. Stavningen med Dj- i stället för äldre Lj- uppkom på 1700-talet.

Djurö sn, ö, tätort, Värmdö skgUppland. Diurö 1538. – Namnet innehåller djur i betydelsen ’högvilt, hjortdjur’ och ö.

Domnarvet stadsdel, Borlänge stadDalarna. (j) Domararwin (dativ) 1388. – I det tidigare bynamnet, ytterst ett ägonamn *Domaraarvet, utgörs förleden av genitiv antingen av ordet domare eller av ett mansbinamn Domare; efterleden är → arvet ’arvegods’. Förledens nutida form Domn- kan i skrift beläggas från 1530-talet och har uppstått genom en uttalsförenkling Domrarvet &gt; Domnarvet.

Dompäng gd, Allerums snLuggude hdSkåne → Domsten.

Domsjö del av Örnsköldsvik, Själevads snÅngermanland. Domssijö 1535. – Tätortens namn återgår på ett bynamn. Byn ligger vid stranden av havsviken Domsjöfjärden, på vilken efterleden -sjö syftar. Förleden kan innehålla fsv. dumber ’stum, dov’ (identiskt med det nutida dum), möjligen syftande på lugnt vatten i fjärden. Även en betydelse ’dimmig, disig’ hos adjektivet i fråga är tänkbar.

Domsten tätort, Allerums snLuggude hdSkåne. – Detta gamla fiskeläge, äldst kallat Domstensläger (så 1684) och Domstens hamn (så 1687), har namn efter en vid senare hamnbygge borttagen sten Domsten (Dompsthenenn 1575), belägen på strandmarken vid Öresund. Strandmarken hörde förr till hemmanet Dompäng längre upp i land, med namn efter en ängsmark (Dampe engen 1570-talet), som förr nådde ut till havet. Sannolikt är namnet Domsten ett ursprungligt *Dompängssten ’stenen vid Dompäng’. Förleden kan vara ett från lågtyskan inlånat *damp ’imma, ånga’, eller en bildning till verbet dampa ’stampa, gå tungt’ efter läget vid ett vattenflöde.

Donsö ö, tätort, Askims hdVästergötland. Dunsø ca 1300. – Tätortsnamnet återgår på ett bynamn som i sin tur återgår på önamnet. Detta innehåller genitiv av ordet dun, troligen med syftning på riklig förekomst av ängsull.

Dorotea kn, sn, tätort, Lappland. – Namnet, som ursprungligen åsyftade kyrkan, är givet efter Gustav IV Adolfs maka Fredrika Dorotea Vilhelmina, jfr → Fredrika, → Vilhelmina. Det ersatte 1799 ett äldre namn Bergvattnet, givet efter sjön, nuvarande Bergvattensjön, vid vilken samhället vuxit upp. Detta namn innehåller ordet berg – vilket av bergen i sjöns omgivning som avses är ovisst – och vatten i betydelsen ’sjö’. Det har av samerna övertagits som Birjevahne. Döörte, en sydsamisk form av kvinnonamnet Dorotea, är sedan 2008 ortens officiella sydsamiska namn. Ortens äldre samiska namn Kraapohke, med oklar betydelse, är dock tänkt att antas som officiellt sydsamiskt namn. 

Dragabol gd, Enslövs snTönnersjö hdHalland → bol.

Dragan fjärd i Ströms Vattudal, Ströms snJämtland. Draggan 1645. – Namnet syftar på den raka sträckan av Vattudalen mellan byarna Vedjeön och Gärdnäs. Det är besläktat med verbet draga och syftar på att man, om man färdas i båt, här dras framåt av vinden när det blåser i sjöns längdriktning.

Dragby by, Skuttunge snBälinge hdUppland. (i) Draghaby 1391. – Vid byn finns ett stort gravfält ungefärligen från tiden 800 f.Kr. – 400 e.Kr. I förleden tycks ingå genitiv pluralis fsv. dragha av drag i betydelsen ’båtdrag’. Söder om byn är Björklingeån stenig och strid. Kanske har man vid båtfärder tvingats dra båtarna förbi detta parti av ån.

Dragsmark sn, Lane hdBohuslän. Dragsmork 1331. – Dragsmark har från början sannolikt avsett de nuvarande bebyggelserna Munkeby och Kloster, och sockennamnet återgår i så fall på kyrkbyns namn. Förleden är genitiv av drag ’ställe där man tvingas dra en båt’. Troligen avses sträckningen från Rörbäckskilen söder och väster ut ned mot Strömmarna. Efterleden är → mark ’(gräns)skog’.

Drev sn, Uppvidinge hdSmåland. Dreff soken ca 1500. – Kyrkbyn har givit socknen dess namn, som är besläktat med verbet driva. Den sakliga bakgrunden till namnet är dock oklar. 

Drevviken sjö, SotholmsSvartlösa hdSödermanland. Dräwijkan 1636. – Namnet, som ursprungligen kan ha avsett Lännaviken, innehåller ett ord *dräv ’sump, dy’ och betyder således ’den sumpiga viken’ e.d. Ett äldre namn på sjön är troligen *Vændil, vilket bevarats i → Vendelsö.

Drothem sn, Hammarkinds hdÖstergötland. Sanctæ Drotins sokn 1362. – Sockennamnet har äldst burits av sockenkyrkan (Sancta Drotens kyrkio 1359). Det nutida Drothem är en förvrängning – med anslutning till namn på → hem – av det äldre Droten(s), som innehåller det om Gud använda ordet fsv. drotin ’anförare, hövding, furste’. Drothem betyder sålunda ’Herrens (kyrka, socken)’.

Drottningholm slott, tätort, Lovö snFärentuna hdUppland. – Namnet tillkom i samband med att Johan III på 1580-talet här lät uppföra ett stenhus till sin drottning Katarina Jagellonica. Gårdens äldre namn var Torvesund (Torvesund 1559). Efterleden i detta namn innehåller sund, kanske troligast avseende sundet mellan Lovön och Kärrsö. Förleden kan möjligen hänga samman med ett verb torva ’slå, hugga till’ använt i fiskesammanhang. I dialekterna kan ordet användas i betydelsen ’med en käpp plaska vid armarna på en not som dras iland så att fisken ej ska simma ut ur noten’.

Drottningskär tätort, befästning, Aspö snMedelstads hdBlekinge. – Tätorten har sitt namn efter den på en intilliggande holme belägna befästningen. Denna uppfördes på 1680-talet för att försvara inloppet till den blivande örlogshamnen i Karlskrona. Det samtidigt tillkomna namnet syftar på drottning Ulrika Eleonora. 

Drängsered sn, Årstads hdHalland. (jn) Drængsryth 1288. – Socknen har övertagit kyrkbyns namn. Förleden innehåller mansnamnet Dräng, efterleden → ryd ’röjning’.

Drängsmark tätort, Byske snVästerbotten. Drengxmarc 1546. – Tätorten har vuxit fram ur en by, äldst omnämnd år 1500. Förleden innehåller mansnamnet Dräng. Efterleden är → mark ’nybygge i skog eller på utmark’.

Dundret lågfjäll, Gällivare snLappland. – Namnet är en försvenskning av senare leden i fjällets meänkieliska namn Vasaratunturi. I detta namn, som återgår på lulesam. Váhtjerduottar (numera endast Duottar), har förleden omvandlats till vasara ’hammare’. Efterleden är det från sam. duottar ’vidsträckt trädlöst lågfjäll’ i meänkieli inlånade tunturi ’fjäll’. Det ursprungligen samiska namnet kan översättas ’Vahtjers fjäll’. Det anses vara givet efter den same till vars betesmark fjället hörde i början av 1600-talet (jfr → Gällivare).

Dunker sn, Villåttinge hdSödermanland. Dunker 1304. – Socknen har fått sitt namn från kyrkbyn. Det härrör ytterst från den intilliggande sjön Dunkern, vars namn troligen betyder ’den dånande, dovt ljudande’ med syftning på sjöns kraftiga sprickbildning i isen.

Duolbagorni topp i Kebnekaisemassivet, Kiruna stadLappland. – Namnet, i formen Tolpagorni, har förklarats som ett lån genom finskan av ett ryskt Stolb gornyj ’Bergspelaren’, givet av en rysk ortsbo. Det har senare inlånats i nordsamiskan som Duolbagorni med ett begripligt, men sakligt omotiverat ord duolba ’flat, platt (om berg)’ som förled.

Duved tätort, Åre snJämtland. (j) Dufweedhe 1423. – Tätorten omfattar flera byar, bland andra byn Duved, och har namn efter en järnvägsstation, anlagd på byn Hamres mark vid en 1881 öppnad bana. Av allt att döma övertog järnvägsstationen namnet från den i Duveds by år 1865 inrättade poststationen, benämnd Duved. Förleden tycks innehålla ett till fågelbeteckningen duva bildat namn på den vid Duveds by belägna Forsaforsen i Indalsälven. Ljudet av forsen har väl påmint om duvkutter. Efterleden är → ed ’passage mellan eller utmed vatten’ med syftning på en gångsträcka förbi forsen. 

Dvärsätt tätort, Rödöns snJämtland. (i) Duærgasæter 1431. – Tätorten har snarast övertagit sitt namn från byn Dvärsätt. Betydelsefullt för namngivningen har också varit att namnet togs i bruk för en hållplats vid järnvägen Östersund–Storlien, öppnad i början av 1880-talet. Förleden är flertydig; den kan innehålla pluralis av antingen dvärg ’mytiskt väsen’ eller dialektordet dvärg ’spindel’. Efterleden är → säter ’utmarksäng’. 

Dybäck gods, Östra Vemmenhögs snVemmenhögs hdSkåne. (de) Diubæk 1347, (de) Dybæk 1398. – Namnet, som ursprungligen avsåg den förbi huvudbyggnaden flytande Dybäcksån, innehåller i förleden adjektivet fda. diup ’djup’, senare utvecklat till dyb.

Dylta bruk samhälle, Axbergs snÖrebro hdNärke. (j) Dyltom 1386. – Namnet har plural form (se inl. 3.3.1) och kan innehålla ett ord fsv. *dylpt, *dylft. Detta hör samman med svenska dialekters dolp, dul(p)a ’sank fördjupning’ o.d., och syftar på vattenfyllda sänkor invid den förbiflytande Dyltaån. Det är oklart om namnet redan från början har avsett bebyggelsen eller om det är ån som har fått namn efter dessa sänkor och sedan har givit upphov till bebyggelsens namn.

Dådrans bruk by, Rättviks snDalarna. – Kallas också Dådran. På platsen har funnits ett bruk, grundat 1806. Namnet Dådran, som är otolkat, är övertaget från en intilliggande vik av sjön Ljugaren.

Dångebo tätort, Sandsjö snKonga hdSmåland. Dångheboda 1541. – Namnet, som återgår på ett bynamn, innehåller i förleden sannolikt ett äldre vattendragsnamn – ett lokalt namn på Ronnebyån – med betydelsen ’den dånande’. Efterleden är pluralis av → bod.

Dädesjö sn, Uppvidinge hdSmåland. Dædhisio 1379. – Socknen har fått namn efter kyrkbyn, som i sin tur har namn efter den nu avtappade sjön Dällingen (&lt;*Dædhlingasiø ’dädlingarnas, Dädesjöbornas sjö’). Det ursprungliga sjönamnet hänger samman med ett verb med betydelsen ’vara medvetslös, ligga i dvala’ och åsyftar trögflytande eller stillastående vatten (jfr dödvatten).

Dänningelanda sn, Kinnevalds hdSmåland. Dæningaland 1336. – Byn Dänningelanda har givit socknen dess namn, som i förleden troligen innehåller genitiv av en inbyggarbeteckning pluralis *däningar (→ -inge), bildad till dialektordet dan ’sankmark’. Efterleden är → land.

Dättern vik av Vänern, Åse hdVästergötland. (widh) Detthe ca 1450. – Vik- eller fjärdnamnet, ett fornsvenskt *Dættir, ingår i gårdnamnet Dätterstorp (Dætherstorp 1422) i Flo socken. Namnet sammanhänger säkerligen med det svenska dialektordet dätt ’fall’ (jfr fvn. detta ’falla’, dettr ’tungt fall’) och åsyftar då nedrasande stränder. Dättern har länge utmärkts av kraftig stranderosion.

Dätterstorp gd, Flo snÅs hdVästergötland → Dättern.

Döda fallet torrlagt vattenfall, ForsRagunda snrJämtland. – Före torrläggningen 6 juni 1796 utgjordes platsen av en fors i Indalsälven med närmare 30 meters fallhöjd, kallad Storforsen (se också → Ragunda). Torrläggningen var följden av ett misslyckat försök att bygga en timmerflottningskanal förbi Storforsen genom en sandås vid Ragundasjöns södra ände. Försöket ändade i en naturkatastrof när den kraftiga vårfloden bröt igenom sandåsen som delvis spolades bort, Ragundasjön tömdes och Indalsälven fick ett nytt lopp vid sidan av Storforsen. Jfr sockennamnet → Fors.

Döderhult sn, Stranda hdSmåland. Dudhraholth 1312 (avser kyrkbyn). – Namnet, som är övertaget från kyrkbyn, innehåller ett endast från ortnamn känt fsv. *dudher eller *dudhre samt → hult. Betydelsen av förleden är oklar, men måhända åsyftas trögt flytande vatten, kärrartade utvidgningar av vattendrag, sankmarker e.d. Samma eller ett nära besläktat ord ingår i → Dörby.

Dörarp sn, Sunnerbo hdSmåland. (j) syndra [’södra’] Dorathorpe 1393 (avser kyrkbyn). – Kyrkbyn har givit socknen dess namn, som i efterleden innehåller → torp ’nybygge’. I förleden kan ingå fornspråklig genitiv dura, dora, av det i gammal tid plurala ordet dörr, syftande på ett sund i sjön Vidöstern.

Dörby sn, Norra Möre hdSmåland. (in) Dudherby 1369. – Namnet, som är övertaget från kyrkbyn, innehåller i förleden ett endast från ortnamn känt fsv. *dudher eller *dudhre. Se om detta → Döderhult. Efterleden är → by ’gård; by’. 

Dörby by, Norra Möckleby snMöckleby hdÖland. Duthraby 1352. – Namnet har samma ursprung som → Dörby, sn, Norra Möre hd, Småland.

Dösjebro tätort, Västra Karaby snHarjagers hdSkåne. – Tätorten, som har vuxit fram kring en år 1893 öppnad järnvägsstation, har fått sitt namn efter läget vid en gammal landsvägsbro över Välabäcken, omnämnd redan av den danske historikern Saxo (apud Dysiam pontem [’vid Dysia bro’] ca 1200 avskr.), emedan skåningarna där besegrades av den danske ärkebiskopen Absalon i ett slag år 1181. Brons namn innehåller ett äldre namn på Välaån, Dysia. Detta kan anknytas till det norska dialektordet dysja ’dugga, småregna’, dock med okänd syftning.

Dödudden förhistorisk boplats, Arjeplogs snLappland. – Namnet är en översättning av pitesam. Jábmenjárgga, sammansatt av genitiv singularis av substantivet jábbme ’död’ och njárgga ’udde’. Udden, en torr grusås, har använts för tillfällig förvaring av döda före transport till kyrkogården.





E 

Ebbemåla by, f.d. gjuteri, Kyrkhults snListers hdBlekinge. Ebbemalle 1612. – Byns namn innehåller mansnamnet Ebbe och → måla.

ed Ortnamn innehållande ed eller ede förekommer främst i Svealand och nedre Norrland men även i norra Götaland och övre Norrland. Ede är en utvidgad form av ed. Ordet ed är bildat till ett i Norden ej kvarlevande verb med betydelsen ’gå’, besläktat med latinets eo ’(jag) går’ och iter ’väg’. Grundbetydelsen av ed är ’gående, gång’. Liksom ordet gång kom ed att användas om ställen där man gick och erhöll innebörden ’gångsträcka, gångställe, väg’. Denna allmänna betydelse har ordet av allt att döma i vissa gamla ortnamn; ett sådant är troligen det västgötska sockennamnet → Edsvära. Ordet ed(e) har emellertid framför allt kommit att användas om gångställen mellan vatten eller utmed vatten (förbi forsar), dvs. om ställen där man kan eller måste gå; det har därför erhållit betydelser som ’land mellan vatten’ och ’landtunga, näs’. Det har också använts om vadställen och andra gångsträckor i vatten där man kunnat vada. Ursprunglig syftning på passager mellan vatten har t.ex. Ed som sockennamn i Småland (→ Västra Ed, → Östra Ed), Uppland och Värmland. Betydelsen ’gångsträcka, land utmed vattendrag’ föreligger bl.a. i det västgötska → Lilla Edet och det ångermanländska sockennamnet → Ed. I bynamnet → Fullerö i Uppland åsyftar den ursprungliga efterleden ed(e) ett vadställe. En annan fördunklad sammansättning med -ed(e) är sockennamnet → Undenäs i Västergötland.

  Litteratur: Lennart Elmevik, Utvecklingen av urnord. ai i icke huvudtonig ställning. Ett ljudhistoriskt problem i ny belysning, i Meijerbergs arkiv för svensk ordforskning 15 (1978), s. 35–64; Birgit Falck-Kjällquist i Ortnamnen i Värmlands län 1 (1984), s. 86; Bengt Hesselman, Långheden och Hälsingskogen. Namnstudier kring en gammal färdväg, i Namn och bygd 18 (1930), s. 36–38; Ivar Modéer, Färdvägar och sjömärken vid Nordens kuster. Namntolkningar (1936), s. 90–96; Eva Nyman, Det västgötska sockennamnet Undenäs, i Allan Rostvik den 22 mars 1990 (1990), s. 101–11; Gusten Widmark, Ordet bor som appellativ och ortnamnselement, i Namn och bygd 45 (1957), s. 84–92.

Ed tätort, Dals-Eds snVedbo hdDalsland. – Tätorten har vuxit fram i anslutning till Eds järnvägsstation, anlagd vid en 1879 öppnad linje. Se vidare → Dals-Ed.

Ed sn, Sollentuna hdUppland. (i) aiþi sannolikt 1000-talet (med runor, dvs. i Æidhi, här i dativ singularis; avser en gård eller by). – Sockennamnet är övertaget från en bebyggelse, motsvarande det nutida säteriet Edsby. I jordeboken är från och med 1623 Ed utbytt mot Edsbyn, numera Edsby. Ed har ursprungligen syftat på edet, dvs. landpassagen, mellan Edssjön och den närmast belägna fjärden av Mälaren (→ ed).

Ed sn, Grums hdVärmland. Eder 1330-talet, (j) Edz sokn 1440. – Socknens namn har ursprungligen troligen avsett kyrkbyn, nu kallad Kyrkebyn. Det innehåller → ed ’passage mellan eller utmed vatten’ och åsyftar kyrkbyns läge på ett terrängparti mellan de båda Vänervikarna Kyrkebysjön och Grumsfjorden. 

Ed sn, Ångermanland. parochia Edh 1337. – Socknen har namn efter byn Ed, vars namn innehåller → ed ’passage mellan eller utmed vatten’, här åsyftande en landsträcka längs nedre delen av Forsmoforsen.

Eda kn, samt sn, Jösse hdVärmland. (in) parochia Eedha 1355 avskr. – Socknens namn, vars ursprungliga syftning är oviss, innehåller → ed ’passage mellan eller utmed vatten’.

Eda glasbruk tätort, Eda snJösse hdVärmland. – Tätorten, ofta kallad Eda, har vuxit fram kring ett nu nedlagt glasbruk på byn Norra Ämteruds marker i norra delen av socknen, grundat 1833. Namnet, poststationsnamn 1912, är givet efter sockennamnet.

Edane tätort, Brunskogs snJösse hdVärmland. Edh 1503. – Detta gamla bynamn innehåller → ed ’passage mellan eller utmed vatten’ med syftning på en passage förbi svårframkomliga forsar i Lerholsälven mellan sjön Värmeln och den forna, nu sänkta sjön Fåen, som fordom sträckt sig betydligt längre söderut. Namnets nutida språkliga form är sannolikt att förstå som bestämd form pluralis efter mönster av maskulina ord i dialekten.

ede ed.

Edebo sn, Frösåkers hdUppland. (Jn) Eboeredi 1291. – Namnets ursprungliga form kan ha varit antingen *Edbohæradh eller *Ekbohæradh. I förstnämnda fall innehåller namnet en inbyggarbeteckning *edboar ’de som bor vid edet’, bildad till → ed ’passage mellan eller utmed vatten’ och syftande på något ed invid Skeboån. I sistnämnda fallet innehåller namnet en inbyggarbeteckning *ekboar. Denna bör i så fall sammanhållas med bynamnet Eke (’ekdunge’) och avse antingen invånare i denna by eller de personer som hade sin samlingsplats där. Efterleden i det gamla namnet är → härad ’bygd’. Den nuvarande formen på Ede- är en relativt sen uppsnyggning; namnets fsv. normalform har varit Ebohæradh. 

Edebäck tätort, EkshäradsNorra Råda snrÄlvdals hdVärmland. Edebäck 1621, Edbäck 1663. – Namnet, vars genuina uttal är »Ebäck», innehåller → ed ’passage mellan eller utmed vatten’ med syftning på området mellan Klarälven och Norra Lemundtjärnen, vilket genomflyts av Kroppbäcken. Tätorten har vuxit fram kring de gamla gårdarna Västra och Östra Edebäck inom Ekshärads socken och en angränsande järnvägsstation inom Norra Råda socken, öppnad 1878.

Edefors sn, Norrbotten. – Socknenbröts ut ur Överluleå socken 1884. Namnet är taget från Edeforsen, också benämnd Edforsen, en mäktig och för sitt laxfiske känd fors i Luleälven 1 1/2 mil norr om sockenkyrkan. Förleden i forsnamnet är → ed ’passage mellan eller utmed vatten’. Forsen har även givit namn åt en intilliggande by, Edefors (också kallad Edet). Byns lulesamiska namn Luossamuorkke är sammansatt av luossa ’lax’ och muorkke ’landremsa mellan två sjöar; landremsa på ömse sidor av en fors’. Namnet har lånats i en översatt form till den lokala kraftstationen →Laxede. Ett äldre namn är Badjemuorkke (badje ’övre’), som betecknat platsen som en övre punkt vid en viktig båtled i Luleälven.

Edenryd tätort, Ivetofta snVillands hdSkåne. (i) Ietneryth 1434 avskr. – Tätorten har vuxit fram ur en by. Namnet, vars efterled är → ryd ’röjning’, innehåller i förleden troligen genitiv pluralis av fda. iætæn ’jätte’, där det uddljudande j:et har uppfattats som prepositionen i och avlägsnats. En tradition om att jättar skulle ha bott i ett närbeläget stenröse finns belagd från 1620-talet. 

Edestad sn, Medelstads hdBlekinge. (j) Edhestadha sonkn 1471. – Sockennamnet avsåg äldst kyrkbyn. Efterleden är → sta(d) och förleden möjligen ett mansnamn fda. *Ethi.

Edet by, Edefors snNorrbotten → Edefors.

Edet, Lilla tätort, Fuxerna snFlundre hdVästergötland → Lilla Edet.

Edsberg sn, by, Edsbergs hdNärke. Eezbergh 1304. – Kyrkbyn har givit socknen dess namn, som i förleden innehåller ordet → ed ’passage mellan eller utmed vatten; väg’, här troligast i en allmän betydelse ’väg’ med syftning på vägsträckan längs grusåsen, som löper genom häradet. Efterleden är berg avseende någon av höjderna vid kyrkan. – Bild 14.

Edsberg gods, Sollentuna snhdUppland. – Namnet torde ha tillkommit omkring 1640 i samband med att Gabriel Bengtsson Oxenstierna började uppföra en herrgård vid nordvästra spetsen av Edsviken. Förleden → ed ’passage mellan eller utmed vatten’ syftar ytterst på edet mellan → Edsviken och Norrviken, men utgår kanske snarast från det äldre namnet på platsen, Edsbacka, vilket en tid användes parallellt med Edsberg. Edsbacka omtalas som marknadsplats på 1400-talet, och senare anlades Edsbacka krog i närheten. Efterleden i Edsberg kan vara ett nobiliserande tillägg – jfr de många herresätesnamnen på -berg – men också syfta på att huvudbyggnaden ligger vid foten av en liten bergshöjd. Det kan heller inte uteslutas att det rör sig om ett gammalt namn på denna höjd som övertagits av godset.

Edsbergs härad hd, Närke. (J) Edzbergs hæradhe 1399. – Häradet har namn efter kyrkbyn i socknen → Edsberg. Edsberg är betygat som medeltida tingsplats.

Edsbro sn, tätort, Närdinghundra hdUppland. (de) Hæsabro 1287. – Namnet, som betyder ’åsbornas bro’, innehåller i förleden genitiv av en inbyggarbeteckning *æsar ’åsbor’. Kyrkan ligger vid ett åsgenombrott och är uppförd på mark hörande till en by med namnet Åsby. Beläggets initiala H- är ett dialektdrag. Efterledens bro bör ha syftat på en bro eller vägbank över vattendraget mellan sjöarna Sottern och Edsbro-Kyrksjö.

Edsbruk tätort, Västra Eds snNorra Tjusts hdSmåland. – Namnet avsåg äldst ett järnbruk på platsen, anlagt 1670. Förleden syftar på läget i → Västra Ed.

Edsby säteri, Eds snSollentuna hdUppland → Ed.

Edsbyn tätort, Ovanåkers snHälsingland. Edzbin 1542. – Tätortsnamnet återgår på ett bynamn, ursprungligen Ed (i Edhe 1276 sen avskr.). Namnet innehåller → ed ’passage mellan eller utmed vatten’, här med oklar syftning.

Edsele sn, Ångermanland. (aff) Essxledh Sokne 1535. – Namnet har ursprungligen tillkommit ån Edslan (Edsle-Ån 1750-talet), som rinner ut i Faxälven ett par kilometer söder om Edsele kyrka. Ånamnet har sammanhållits dels med ett gammalt västgötskt ånamn *Esla ’den snabbt framilande’, dels med det norska älvnamnet Eitla, som har antagits innehålla dialektordet eitel ’svulst, körtel’ med betydelsen ’den svällande’ e.d. I senare tid har namnet anslutits till de många namn som innehåller ordet ed, t.ex. sockennamnet → Ed, och till de i inre Ångermanland förekommande namnen på -sele, t.ex. → Långsele, → Ramsele.

Edshult sn, Södra Vedbo hdSmåland. Edzhvlth 1369 avskr., (De) parochia Eezhwlt 1380-talet? – Socknen har fått sitt namn efter kyrkbyn. Det innehåller → ed ’passage mellan eller utmed vatten’, syftande på landförbindelsen mellan sjöarna Solgen och Mycklaflon. Efterleden är → hult.

Edslan å, Edsele snÅngermanland → Edsele.

Edsleskog sn, Tössbo hdDalsland. Etlæschogh 1308. – Namnet har ansetts kunna innehålla ett sjönamn, fsv. *Ætle ’den svällande’ e.d. (jfr Edsele). Om förleden utgörs av ett vattennamn, kan detta också vara ett ånamn, fsv. *Ætl. Kyrkan ligger i en skogrik trakt, nära sjön Edslan och vid ett därifrån kommande vattendrag.

Edsta tätort, Högs snHälsingland. Estadhe 1535, Esta 1542. – Tätorten är framvuxen ur en by. Förleden är oklar; möjligen innehåller den ett mansnamn, kanske *Edher eller *Edhe. Efterleden är → sta(d). Skrivformer på Ed- o.d. dyker upp mot 1500-talets slut.

Edsvalla tätort, Nors snGrums hdVärmland. Edswalla hammar 1686. – Tätorten har vuxit fram kring ett 1673 grundat järnbruk och en järnvägsstation strax söder därom, öppnad i slutet av 1870-talet. Namnets förled är → ed ’passage mellan eller utmed vatten’, här med syftning på brukets läge invid svårframkomliga forsar i Norsälven. Efterleden, som innehåller vall ’slät, gräsbevuxen mark’, är möjligen bildad efter mönster av ortnamn på -valla, innehållande pluralis av detta ord.

Edsviken sjö, Sollentuna snhdUppland. (i) Edzwiik 1371 (avser en försvunnen bebyggelse). – Förleden innehåller → ed ’passage mellan eller utmed vatten’, syftande på landbryggan mellan Edsviken och Norrviken.

Edsvära sn, Skånings hdVästergötland. (af) Ezwæri ca 1325 (avser kyrkbyn). –Sockennamnet är givet efter kyrkbyn. Förleden innehåller genitiv av ordet ed, i betydelsen ’väg, gångstig’, snarast använt som ortnamn och åsyftande en urgammal vägsträckning, som också givit upphov till förleden i bynamnet Edum och skognamnet Edsveden i grannsocknen Larv. Efterleden kan innehålla ett fornspråkligt *vær ’(grus)höjd; sandig och grusig (ut)mark’ e.d., besläktat med det från Västergötland väl betygade ortnamnselementet vara (→ Vara). Sockenkyrkan ligger högt, vid ett mycket stort område med sand eller grusblandad sand.

Edsåsdalen fjällby, Undersåkers snJämtland. – Fjällbyns namn är bildat av byarna Edsåsen och Dalen. Namnet Edsåsen (j Edsase 1351) är sammansatt med → ed ’passage mellan eller utmed vatten’ och ås ’långsträckt höjd’. Dalen är bildat till dal ’dalgång’.

Edum by, Larvs snLaske hdVästergötland → Edsvära.

Edånger by, Vibyggerå snÅngermanland → ånger.

Edåsa sn, Gudhems hdVästergötland. (in) Edhasom 1345. – Kyrkbyn, som givit socknen dess namn, ligger på en långsträckt höjd vid ån Ösan. Förleden innehåller ordet → ed, som här kan betyda ’(gång)väg, stig’ och åsyfta en väg längs Ösan eller möjligen ett vadställe.

Eftra sn, Årstads hdHalland. (i) Æftræ sokn 1415. – Sockennamnet, som har övertagits från kyrkbyn, avsåg äldst den närliggande Suseån. Ån bör ha hetat *Ælptar-a, med genitiv singularis av ett fda. ælm(p)t ’svan’ i kollektiv betydelse som förled och fda. a ’å’ som efterled.

Egby sn, Runstens hdÖland. (de …) Ekby ca 1320 avskr. – Sockennamnet är övertaget från kyrkbyn. Det är sammansatt av trädbeteckningen ek och → by ’gård; by’. Efterledens tonande b har föranlett övergången k till g i förleden.

Eggby sn, tätort, Valle hdVästergötland. Eekby 1436. – Kyrkbyn har givit socknen dess namn, sammansatt av trädbeteckningen ek och → by ’gård; by’. Tätorten har vuxit fram vid en vägkorsning i anslutning till kyrkan och kyrkbyn. Efterledens tonande b har föranlett övergången k till g i förleden.

Eggegrund ö med fyr, väderstationfiskeläge i Bottenhavet öster om GävleGästrikland. Eggrundet mitten av 1600-talet, Äggegrund 1747. – Fiskeläget och fyren har namn efter ön. Förleden innehåller ordet ägg och syftar på att man har plockat sjöfågelägg där. Efterleden är grund ’(övervattens)grund’. 

Eggvena sn, Kullings hdVästergötland. Eggwine 1393. – Kyrkbyn har givit socknen dess namn. Efterleden innehåller → vin ’betesmark; äng’. Förleden kan vara ordet egg med syftning på en höjdrygg eller kant i terrängen. Kyrkbyn ligger vid ån Nossan och omges av höjder.

Ek sn, Vadsbo hdVästergötland. Eegsokn 1397. – Kyrkbyn (nu säteriet Stora Ek) har givit socknen dess namn. Detta innehåller trädbeteckningen ek med syftning på ett enstaka iögonfallande träd eller, snarare, ett större bestånd av ekar.

Ekby sn, Vadsbo hdVästergötland. Eghby 1397 (avser kyrkbyn). – Det med → by ’gård; by’ sammansatta ortnamnet innehåller i förleden troligen trädbeteckningen ek, snarare med syftning på ett större bestånd än på ett enstaka träd. Kyrkbyn, som givit socknen dess namn, gränsar till den gamla kyrkbyn i Eks socken (Stora Ek), men det är ovisst om förleden såsom antagits kan ha sitt upphov i namnet Ek, även om en utveckling som *Ekboby ’ekbornas gård’ &gt; Ekby är tänkbar.

Eke sn, Gotland. Eüka 1300-talet avskr. – Namnet innehåller ordet eke ’ekdunge’.

Eke by, Edebo snFrösåkers hdUppland → Edebo.

Ekeberga sn, Uppvidinge hdSmåland. (i ...) Ekebærgha sokn 1395. – Socknen synes ha fått sitt namn efter prästgården. Det innehåller eke ’ekdunge’ och berg. Kyrkan ligger på en höjd.

Ekeby sn, Gotland. (in) Ekiby 1304. – Namnet, som är övertaget från en gård, är sammansatt av eke ’ekdunge’ och → by ’gård; by’.

Ekeby sn, tätort, Sköllersta hdNärke. (de) villa Ekeby 1312 (avser kyrkbyn). – Socknen har fått namn efter kyrkbyn (numera tätort). Det innehåller eke ’ekdunge’ och → by ’gård; by’.

Ekeby tätort, Almby snÖrebro stadNärke. – Tätortens namn avsåg äldst byn Ekeby (Ekæby 1307), som innehåller eke ’ekdunge’ och → by ’gård; by’. 

Ekeby sn, tätort, Luggude hdSkåne. (in) parrochia Ekby 1353. – Sockennamnet, som äldst avsåg kyrkbyn (nu en tätort), innehåller trädbeteckningen ek, senare ombildad till Eke, och → by ’gård; by’. Tätorten Ekeby bar fram till 1970 namnet → Skromberga.

Ekeby tätort, Ytterenhörna snSelebo hdSödermanland. – Tätorten är framvuxen i sen tid på ägor till gården Ekeby (j Ekeby 1399). Förleden är eke ’ekdunge’. Efterleden är → by ’gård; by’.

Ekeby sn, Olands hdUppland. (de) parochia Echeby 1312? – Socknen har övertagit namnet från kyrkbyn, också kallad Ekeby by. I förleden ingår eke ’ekdunge’. Efterleden är → by ’gård; by’.

Ekeby by, Skånela snSeminghundra hdUppland → Ekebylund.

Ekeby gd, Rimbo snSjuhundra hdUppland → Ekebyholm.

Ekeby sn, Göstrings hdÖstergötland. Eghby 1341. – Kyrkbyn har givit socknen dess namn, som innehåller trädbeteckningen ek, senare ombildad till Eke, och → by ’gård; by’.

Ekebyborna sn, Bobergs hdÖstergötland. (in) Eghby apud Borne 1336, (in) Egby Borne 1344. – Kyrkbyn Ekeby har givit socknen dess namn, som är sammansatt av trädbeteckningen ek, senare ombildat till Eke, och → by ’gård; by’. Ekebyborna betyder ’Ekeby vid (sjön) Boren’. Dativformen -borne av sjönamnet byttes så småningom ut mot -borna, som börjar uppträda på 1400-talet.

Ekebyholm gods, Rimbo snSjuhundra hdUppland. – Godset anlades ursprungligen på mark till gården Ekeby (j Ekeby 1409), varav förleden. Gårdnamnet är sammansatt av eke ’ekdunge’ och → by ’gård; by’ med syftning på det rika ekbeståndet vid gården. Efterleden → holm i godsnamnet anknyter till andra namn med nobiliserande efterleder. I detta fall föreligger möjligen en saklig bakgrund till efterleden. Antingen har den udde godset ligger på uppfattats som en holme, eller också anknyter efterleden, dock okänt på vilket vis, till Holmen (Holman 1562, avseende ett torp), namn på en närbelägen, nu försvunnen gård.

Ekebyhov gods, Ekerö snFärentuna hdUppland. Ekebijhåf 1725. – Förleden innehåller det nu försvunna bynamnet Ekeby (de Ekeby 1356), vars förled är eke ’ekdunge’ och efterled → by ’gård; by’. Efterleden -hov anknyter till andra namn med nobiliserande efterleder (→ Sturehov, → Åkeshov). I detta fall kan också finnas en saklig bakgrund till efterleden. Säteriet bildades på 1620-talet genom att ägaren till det tidigare kyrkohemmanet Ekeby lade samman flera gårdar, däribland den nu försvunna kronogården Hovgården (Hoffgarden 1472), vars namn innehåller ordet hovgård ’herrgård, huvudgård’. Möjligen har detta namn inverkat på valet av just efterleden -hov i säterinamnet Ekebyhov.

Ekebylund behandlingshem, Skånela snSeminghundra hdUppland. – Gården ligger i byn Ekeby, varav förleden. Ekebylund ingår i en kategori av stereotypa fastighets- och villanamn, som med herrgårdsnamn som mönster fått stor spridning i modern tid. Förleden i bynamnet Ekeby (Ekieby 1586) är eke ’ekdunge’, efterleden är → by ’gård; by’. 

Ekedalen tätort, AcklingaVarvs snrVartofta hdVästergötland. – Tätorten har vuxit fram i anslutning till Ekedalens järnvägsstation, som öppnades 1874. Bebyggelsenamnet, som rimligen innehåller eke ’ekdunge’, har antagits leda sitt ursprung från en dalgång väster om Ekedalens station. 

Ekenässjön tätort, Vetlanda snÖstra hdSmåland. – Tätorten har namn efter den intilliggande Ekenässjön (Ekenääs Siön 1646), vars förled är bynamnet Ekenäs (Ekenæß ca 1500). I bynamnet ingår eke ’ekdunge’ och näs, åsyftande det näs varpå byn är belägen. 

Eker sn, Örebro hdNärke. Eker s. 1549. – Sockennamnet har övertagits från kyrkbyn (i Eker 1429). Det innehåller sannolikt fornsvensk genitiv singularis ekar av trädbeteckningen ek. Genitivformen kan ha uppkommit i förbindelse med ordet socken. 

Ekerum by, turistanläggning, Högsrums snSlättbo hdÖland. (jnnan) Egherum 1368. – Namnet är sammansatt av eke ’ekdunge’ och → rum ’öppen plats’. Gammal ekskog finns än i dag i naturreservatet Halltorps hage norr om byn.

Ekerö kn, samt sn och tätort, Färentuna hdUppland. (i) akru 1000-talet (med runor, dvs. i Ækru). – Namnet har ursprungligen avsett ön Ekerö. År 1329 skrivs det Æækrø, men annars uppträder i de tidigaste källorna vanligen former som Ekro, Ækru o.d. Det har ansetts vara sammansatt av fornsvensk genitiv singularis ekar av trädbeteckningen ek samt ö, men beläggen talar snarare för att det rör sig om ett *Ekra,  *Ækra, en bildning till ordet ek. Betydelsen torde i båda fallen vara ’ön där det växer ek’ e.d.

Ekerö sommarstad tätort, Ekerö snFärentuna hdUppland. – Tätorten är framvuxen ur ett område med sommarbostäder, benämnt Ekerö sommarstad. 

Ekeskog sn, Vadsbo hdVästergötland. Ekescogh 1412. – Kyrkbyn har givit socknen dess namn, som svarar mot fsv. ekeskogher ’ekskog’.

Eket tätort, Rya snNorra Åsbo hdSkåne. – Namnet (Egedtt 1570-talet), som innehåller bestämd form av eke ’ekdunge’, avsåg äldst en by. Den nuvarande tätorten växte fram i samband med att en järnvägsstation öppnades här 1894.

Eketorp fornborg, Gräsgårds snhdÖland → Gräsgård.

Eknäs by, ungdomshem, Vallby snTrögds hdUppland. Ekænes 1457. – Förleden innehåller eke ’ekdunge’. Efterleden är näs. För drygt 1 000 år sedan bildade byplatsen med de närmaste omgivningarna ett näs i Mälaren.

Eknö ö, byar (VästraÖstra)Västrums snSödra Tjusts hdSmåland. Eknö 1634. – Namnet är sammansatt av en bildning till ordet ek och ö. Det betyder ’den ekbevuxna ön’.

Ekoln fjärd i Mälaren, Uppland. Ekolen 1560. – Namnet innehåller ett fornsvenskt adjektiv *ekul, *ekol, ’upprörd’ e.d., motsvarande eller nära besläktat med det fornengelska Ωcol ’upprörd, förskräckt’. Namnet syftar på de ofta besvärliga vindförhållandena på fjärden. Jfr → Ekolsund.

Ekolsund gods, Husby-Sjutolfts snTrögds hdUppland. Ekoolssund 1307. – Förleden i detta omdiskuterade namn sammanhänger sannolikt med fjärdnamnet → Ekoln, trots att slottsbyggnaden inte ligger vid denna fjärd i dess historiskt kända utsträckning. Namnet Ekoln kan dock tidigare ha haft en vidare syftning och även avsett en del av Mälaren som under forntiden sammanhängde med Ekolsundsviken genom ett nu uppgrundat sund. Det är också tänkbart att Ekol- förmedlats via ett önamn. Efterleden är ordet sund.

Ekornavallen fornminnesområde, Hornborga snGudhems hdVästergötland. Ekorne wallen 1640-talet. – Ortnamnets förled innehåller djurbeteckningen ekorre, i västgötsk dialekt eckorn, och efterleden vall ’vall, fält, mark’. Ekornavalllen är ett av Västergötlands märkligaste fornminnesområden med bl.a. domarringar, ett stort röse och gånggrifter; en av de sistnämnda bär namnet → Gigerugnen (Girommen), tolkat som en sammansättning (’jättekvinnans ugn’) med sannolikt genitiv av en motsvarighet till det fornvästnordiska gýgr ’jättekvinna’ i förleden.

Ekshärad sn, tätort, Älvdals hdVärmland. Ekysherrede 1503. – Sockennamnet, vars efterled är → härad ’bygd’, avsåg ursprungligen sannolikt socknens centralbygd kring kyrkan och byn Mossberg. Namnets förled kan innehålla eke ’ekdunge’ eller *Ekir ’Eksjön’, ett antaget äldre namn på Mossbergssjön sydväst om kyrktrakten. Ekshärad ligger numera norr om ekens naturliga utbredningsområde, men eken har under förhistorisk tid funnits betydligt längre norrut än i våra dagar; vid tiden för Kristi födelse har dess andel av det totala virkesförrådet i norra Värmland beräknats vara 2,5–5%. Även om de klimatiska betingelserna för eken därefter försämrades, kan enstaka ekdungar eller ekjättar länge ha överlevt. Under tidig medeltid var Ekshärad också häradsnamn, varom se → Älvdals härad. Den nuvarande tätorten Ekshärad vid kyrkan bar fram till 1980 officiellt namnet → Kyrkheden.

Eksjö kn, stad, Småland. (de) … Ekesio 1337 (avser en socken). – Namnet, som ursprungligen avsett en sjö, nuvarande Hunsnässjön, har äldst tillkommit en by Eksjö (in Ekesyo 1345). Det innehåller eke ’ekdunge’ och sjö. 

Eksta sn, Gotland. (til) aista medeltida runinskrift, Eüxsta 1300-talet avskr. – Sockennamnet är närmast övertaget från en försvunnen gård med namnet *Este. Detta kan vara en form av ett ursprungligt vattendragsnamn *Aist ’den hastigt (våldsamt) rinnande’. Gården låg vid en å som ett par kilometer västerut störtar ned för kustklinten. Det ursprungliga namnet har tidigt blivit obegripligt, och genom inskott av ett k har det förvanskats så att det synes innehålla ek och → sta(d). 

Eksund tätort, Borgs snMemmings hdÖstergötland. – Tätorten, som har fått sitt namn från gården Eksund (Ekeswnd 1405), har utvecklats i anslutning till Eksunds järnvägsstation, öppnad för trafik 1872. Det innehåller eke ’ekdunge’ och sund, som här kan ha åsyftat en forntida, numera igenväxt vattenled vid gården.

Eldsberga sn, tätort, Tönnersjö hdHalland. (in) parochia Ygelsbierge 1392. – Sockennamnet är övertaget från kyrkbyn, numera en tätort. Förleden, från 1700-talet skriven Elds-, innehåller mansnamnet fda. *Ighil eller *Ighul. Efterleden, ursprungligen fda. biærgh, är en sidoform till nusvenskans berg och bevarad i ortnamnets dialektala uttalsformer, t.ex. »Aulsbjera».

Eling sn, Barne hdVästergötland. Eline sokn 1371. – Kyrkbyn har givit socknen dess namn. Efterleden innehåller → vin ’betesmark; äng’. Den flertydiga förleden kan innehålla trädbeteckningen al; två vattendrag sammanflyter vid sockenkyrkan, i vars närhet det också finns sankmarker där alar trivs.

Elinghem f.d. sn, Gotland. Elingiahem 1300-talet avskr. – Sockennamnet innehåller en inbyggarbeteckning *airlingar (→ -inge) ’de som bor i Ire’ eller ’de som bor vid ån *Aira’. Efterleden är → hem ’boplats; gård’, här snarast ’bygd’. Till grund för inbyggarbeteckningen ligger ett gammalt ånamn *Aira ’den kopparfärgade’, bildat till forngutniskans *air, fsv. er ’koppar’. Detta har syftat på ån mellan Elinghems myr och havet. Samma namn har överförts på gårdarna Stora och Lilla Ire invid ån. 

Eljaröd sn, Albo hdSkåne. (de) Eliæryth 1304 (avser kyrkbyn). – Sockennamnet, som är lånat från kyrkbyn, innehåller → ryd ’röjning’ och troligen genitiv pluralis av älg.

Elleholm sn, Listers hdBlekinge. – Socknen, som har fått sitt namn efter det försvunna slottet Elleholm (Elleholm 1438) norr om kyrkan, innehåller fda. *ælli ’albestånd’ och → holm ’holme’, åsyftande läget på en holme i Mörrumsån. Bebyggelsen på holmen hade stadsprivilegier 1450–1600.

Ellinge gods, Västra Sallerups snHarjagers hdSkåne. Ellinge 1333 avskr. – Namnet är ett ursprungligt naturnamn, en bildning på -ing till fda. *ælli ’albestånd’.

Ellös tätort, Morlanda snOrusts västra hdBohuslän. Ellös 1607. – Tätortsnamnet har tidigare avsett ett fiskeläge och antas innehålla fvn. eldr ’eld’ och fvn. hauss, bohuslänskt hös ’hjärnskål’, använt i ortnamn för att beteckna rundaktiga bergknallar. Efterleden torde åsyfta bergmassivet strax söder om fiskeläget. Förledens syftning är oviss; möjligen har fordom vårdkasar tänts på berget.

Em hgd, Döderhults snStranda hdSmåland → Emån. 

Emmaboda kn, tätort, Södra Möre hdSmåland. (j) Æmbebode 1498. – Namnet innehåller i förleden ett gammalt namn på Lyckebyån, Æmb, etymologiskt identiskt med det gamla namnet på → Emån. Efterleden innehåller pluralis av → bod. 

Emmaljunga tätort, Vittsjö snVästra Göinge hdSkåne. Emmeliung 1583. – Namnets efterled innehåller ljung i betydelsen ’ljungmark’. Förleden kan innehålla ett äldre namn *Imbri på Emmaljungasjön eller ett äldre *Imbra på ett vattendrag öster om tätorten, bildade till ett ord med betydelsen ’våt, fuktig’. Tätorten har vuxit fram kring byn Emmaljunga och en strax norr därom belägen järnvägsstation, öppnad 1892.

Emmekalv samhälle, Döderhults snStranda hdSmåland. (in) Æmbakalff 1311. – Förleden innehåller genitiv av Æmb, det fornsvenska namnet på → Emån. Vad -kalv står för är mer oklart. I naturnamn kan ordet ofta syfta på en mindre lokal invid en större, t.ex. en mindre ö eller sjö. Emmekalv kan möjligen ha betraktats som »kalv» till godset Em. Troligare är dock kanske att namnet ursprungligen avsett en sidofåra till Emån; Emmekalv omtalas tidigt som en viktig plats för laxfiske.

Emmislöv sn, Östra Göinge hdSkåne. Æmidhzløff 1407. – Sockennamnet avsåg ursprungligen kyrkbyn. Det innehåller → löv och i förleden sannolikt ett mansnamn, dock ovisst vilket.

Emsfors f.d. bruk, tätort, Döderhults snStranda hdSmåland. Emmefors Fabr. 1874. – Namnet myntades troligen i samband med brukets tillkomst 1867. Detta anlades vid Emån på byn Emmekalvs mark. Emsfors är bildat i anslutning till namnet → Emån, men den äldsta formen Emmefors tyder på att även namnet → Emmekalv spelat in vid namngivningen.

Emtunga tätort, Önums snBarne hdVästergötland. – Det bynamn som givit upphov till tätortens namn skrevs 1550 Emptongen och 1577 Emptånga. Ortnamnet innehåller möjligen en bildning på -ung till fsv. *ælm(p)t ’svan’. Det är dock av flera skäl, bl.a. ett äldre uttal ämtånga, troligare att Emtunga är en sammansättning av älme ’almdunge’ och tånge ’långsträckt terrängformation’, vilken äldst åsyftat den mindre upphöjning där Önums kyrka och bebyggelsen Emtungaås nu ligger. Den äldre formen på -ongen har med tiden anslutits till de västgötska by- och sockennamnen på -unga. Tätorten har vuxit fram i anslutning till en hållplats som anlades vid en 1899 öppnad järnvägsbana.

Emån vattendrag, Småland. (in) Eem 1320, (apud) Emb 1300-talets senare hälft. – Åns fornsvenska namn Æmb är en mycket gammal namnbildning, med betydelsen ’vattnet, ån’, som har motsvarigheter i flera gamla europeiska vattendragsnamn. Ånamnet ingår även i herrgårdsnamnet Em samt ligger till grund för → Emsfors och → Emmekalv.

Enafors tätort, Åre snJämtland. – Namnet, som är övertaget från en järnvägsstation, är en ombildning av det gamla forsnamnet Enforsen. Dess förled innehåller ånamnet → Enan.

Enan vattendrag, UndersåkersÅre snrJämtland. Ena älf 1646. – Namnet innehåller troligen *ene ’förbindelsepunkt, (å)möte’, och kan från början ha syftat på den nedre, breda delen av ån som är resultatet av att den »enats» (flutit samman) med Visjöån. Alternativt kan det syfta på Enans och ån Handölans möte före det gemensamma utloppet i Ånnsjön.

Enbacka by, Gustafs snDalarna → Gustafs.

Endre sn, Gotland. Endrar 1300-talet avskr. – Namnet är bildat till dialektordet andre, andare ’medar under släde, vagga eller gungstol’. Det avsåg troligen äldst den ås som går genom socknen och som alltså liknats vid en med. Som sockennamn kan det återgå på ett gårdnamn, svarande mot Endregårds, där efterleden -gårds (med oursprungligt genitiv -s) lagts till för att skilja gårdnamnet från sockennamnet.

Endregårds gård, Endre snGotland → Endre.

Eneby, Västra, Östra snr, Östergötland → Västra Eneby och  → Östra Eneby.

Enebyberg del av Danderyds kommun, Danderyds snskgUppland. – Tätorten uppstod som villastad 1906 på mark till gården Enebyberg, tillkommen med detta namn troligen 1771. I förleden ingår Eneby, namn på byn där gården uppfördes. Med tiden kom gården att omfatta hela byn. Efterleden berg ansluter till andra namn med nobiliserande efterleder, dock möjligen med anknytning till byggherrens namn Anders Berg och/eller till gårdens läge vid ett berg, beläget framför den nya mangårdsbyggnaden och bortsprängt på 1780-talet. Bynamnet (i Eneby 1356) har som förled ene ’enbestånd’ och som efterled → by ’gård; by’.

Eneryda tätort, Virestads snAllbo hdSmåland. (j) Ænderyd ca 1500. – Tätortsnamnet återgår på ett bynamn, som innehåller fsv. ænde ’ände’, snarast avseende läget i utkanten av den odlade bygden. Eneryda ligger från socknens centrum sett längst norrut i slutet av ett sjösystem, som är omgivet av odlad mark och bebyggelse. Efterleden är → ryd ’röjning’.

Eneskogstorp annat namn på byn (nu tätorten)→ Skogstorp, Stafsinge sn, Faurås hd, Halland.

Enet gd, Stafsinge snFaurås hdHalland → Skogstorp.

Engeltofta gods, Barkåkra snBjäre hdSkåne → Ängeltofta.

Enhörna halvö, Selebo hdSödermanland. (in) Enhørne 1281. – Namnet innehåller räkneordet en och en bildning till horn i betydelsen ’utskjutande landtunga, udde’ e.d. Enhörnalandet med socknarna → Ytterenhörna och → Överenhörna är ett stort, i sin yttre del avsmalnande näs i Mälaren. Långt ut mot näsets spets ligger gården Horn.

Enköping kn, stad, Uppland. (de) Enescopinge 1160-talet. – Förleden i detta namn är troligen ett ortnamn *Ene, efterleden är fsv. køpunger ’handelsplats’. *Ene kan innehålla antingen ene ’enbestånd’ eller ett likalydande *ene ’vägmöte’. Staden växte upp vid en urgammal vägknut, vilket betygas bl.a. av att Eriksgatan i nordlig riktning här sammanstrålar med Eriksgatan i sydlig riktning. Jfr → Litslena.

Enköpings-Näs sn, Åsunda hdUppland. Nes 1313. – Namnet syftar på att socknen ligger på ett näs i Mälaren. Enköpings- lades till 1886 för att skilja namnet från Stockholms-Näs (→ Kungsängen) och → Uppsala-Näs.

Enskede del av Stockholms stad. (i) Ænskidhom 1409 (avser en gård). – Namnet avsåg ursprungligen gården Enskede. Enligt en tolkning är det sammansatt av trädbeteckningen en och dialektordet skede ’(skiljande) åsrygg’. Namnet skulle således betyda ungefär ’Enåsen’.

Enslöv sn, Tönnersjö hdHalland. (in) Eneslef ca 1300. – Namnet är övertaget från kyrkbyn. Förleden innehåller ett mansnamn, möjligen Enar eller ett fda. *Enir, efterleden är → löv.

Enstaberga tätort, Tuna snJönåkers hdSödermanland. – Det svårtydda ortnamnet kan innehålla ett tidigt försvunnet, äldre ortnamn *Enesta, till ene ’enbestånd; enträ’, eller ett med samma ene bildat, sammansatt ord. Den äldre bebyggelsen i Enstaberga ligger på en mindre höjd. Enstaberga gård (i Enesteberge 1486) har givit namn åt tätorten, som vuxit fram i anslutning till platsens järnvägsstation, anlagd vid en bansträcka öppnad 1915.

Enviken sn, Dalarna. (j) Ennouik 1358 sen avskr. (avser kyrkbyn). – Namnet har övertagits från kyrkbyn (nu officiellt Enviksbyn). Efterleden åsyftar en vik av sjön Norr-Lingan. I namnets förled kan ingå ett namn *Ena (kanske med betydelsen ’ån vid vilken det växer en’), avseende den å som mynnar i viken.

Enåker sn, Simtuna hdUppland. (j) Jwnaker … sokn 1395. Namnet har troligtvis från början avsett den plats där kyrkan uppfördes. Via ett by- (Enåkerbyn) och bygdenamn har det överförts till socknen. Efterleden är → åker. Förleden kan vara ett samnordiskt adjektiv *æwinn ’ständig, permanent’. Namnet skulle således ursprungligen ha avsett en åker som ansetts ge god avkastning vid varje skörd och som kan ha haft en rituell betydelse inom den forntida kulten. Namnet är ursprungligen likalydande med det Jönåker som ingår i → Jönåkers härad.

Enånger sn, tätort, Hälsingland. (De) Enanger 1344. – Tätorten omfattar några byar vid de båda sockenkyrkorna och har sedan slutet av 1800-talet hyst en postanstalt med namnet Enånger. Förleden i sockennamnet innehåller troligast ett gammalt namn på Enångersån, *Ena, kanske med betydelsen ’ån vid vilken det växer en’. Efterleden är fsv. *anger ’(havs)vik’ (→ ånger) med syftning på (den inre delen av) Enångersfjärden, där ån mynnar.

Enåsa sn, Vadsbo hdVästergötland. (j) Enosom 1397. – Ortnamnet innehåller trädbeteckningen en eller kanske snarare ett äldre namn på Friaån, *Ena ’ån vid vilken det växer en’. Efterleden, omvandlad i anslutning till ordet ås, innehåller os ’åmynning’. Enåsa by, som lånat sitt namn till socknen, låg vid Friaåns utlopp i Vänern.

Eriksberg gods, Stora Malms snOppunda hdSödermanland. – Ortnamnets förled erinrar om friherre Erik Carlsson Gyllenstierna (d. 1657), som påbörjade byggandet av den mäktiga slottsbyggnaden. Denna ligger vid en mindre sluttning ned mot Eriksbergssjön men inte på något berg; efterleden berg har troligen givits mera schablonmässigt. Sätesgården bar tidigare namnet Pinntorp (Pinnatorp 1365 avskr.), sammansatt av det fornsvenska mansbinamnet Pinne och → torp ’nybygge’.

Eriksberg sn, Gäsene hdVästergötland. Erexbiærgh 1308. – Förleden innehåller mansnamnet Erik. Efterleden berg åsyftar en höjd i kyrkbyn. Traditionen har förknippat ortnamnet med Erik den helige.

Eriksmåla tätort, Algutsboda snUppvidinge hdSmåland. Ericsmåla 1539. – Det till grund liggande gårdnamnet är sammansatt av mansnamnet Erik och → måla.

Erikstad sn, Sundals hdDalsland. – Ericstade sockn 1536. – Socknen har fått sitt namn efter den gamla kyrkbyn. Förleden innehåller mansnamnet Erik. Efterleden är → sta(d).

Eringsboda sn, tätort, Medelstads hdBlekinge. Eringislabodha 1338 avskr. (avser kyrkbyn). – Sockennamnet, som är givet efter kyrkbyn (nu en tätort), är sammansatt av mansnamnet fda. Eringisli och pluralis av → bod.

Erken sjö, Uppland. Järkin, Erken 1635. – Namnet återgår på ett fornsvenskt adjektiv *iarkn, *iærkn ’klar, ren, ljus, lysande’, syftande på sjöns påfallande klara vatten. Namnet uttalas i dialekten »Jerken». Skriftformen Erken beror på att man felaktigt har uppfattat uttalet som ett exempel på den i Uppland vanliga övergången av e till ie (t.ex. i smekformen Jerker till Erik). 

Erska sn, Bjärke hdVästergötland. Risska sokn 1407, Yrska sochn 1462, Irska sokn 1466. – Kyrkbyn har givit socknen dess namn. Till grund för namnet ligger troligen ytterst ett forntida natur- eller ägonamn, som språkligt sammanhänger med fvn. jǫrfi ’grus, sand(bank)’ e.d. Vid kyrkbyn finns betydande områden med grus och sand; sockenkyrkan ligger på en hög gruskulle.

Ersmark tätort, Skellefteå snVästerbotten. Erismark 1539. – Tätortsnamnet, som lånats från en by, innehåller mansnamnet Erik och → mark ’nybygge i skog eller på utmark’.

Ersmark tätort, Umeå snVästerbotten. Östenssmark 1539. – Tätortsnamnet återgår på ett bynamn. De äldsta formerna innehåller mansnamnet Östen i förleden. Den nuvarande namnformen, som framträder redan på 1600-talet, och dialektuttalet »Esmark» antyder att förleden senare kan ha blivit utbytt mot Ers-, dialektal genitiv av mansnamnet Erik. Efterleden är → mark ’nybygge i skog eller på utmark’.

Ersnäs tätort, Nederluleå snNorrbotten. (i) Ericxnes 1489. – Det till grund för tätortsnamnet liggande bynamnet innehåller mansnamnet Erik. Det är tänkbart att efterleden inte syftat på något näs vid byn, utan att namnet i stället bildats efter mönster av bynamnet → Antnäs på motsatta stranden av en nu uppgrundad havsvik.

Erstavik gods, Nacka stadSödermanland. (i) Æristawiik, (i) Æristæwiik 1411. – Gårdnamnet omnämns första gången 1356. Gården ligger längst inne i Erstaviken, en vik av Östersjön, varav namnet. Förleden i viknamnet är oklar. Möjligen innehåller den ett i övrigt okänt bebyggelsenamn på → sta(d). 

Ervalla sn, villasamhälle, Fellingsbro hdVästmanland. (j) Ærwala 1415. – Socknen har fått sitt namn efter gården Ervalla. Förleden innehåller antingen ett adjektiv fsv. *ær ’som ger god skörd’ eller ett substantiv fsv. *ærdh, identiskt med fvn. ôrð ’gröda, årsväxt’. Efterleden är plural form (se inl. 3.3.1) av dialektordet val(e) ’samling av kullfallna trädstammar, ris o.d.; vindfälle, röjningsbråte’ m.m. I ortnamn kan ordet antas åsyfta ’svedjeland, röjning(syta)’. Ervalla kan sålunda betyda antingen ’röjningen som ger god skörd’ eller ’röjningen vid åkern’.

Esarp sn, Bara hdSkåne. Æsarp 1490 (avser kyrkbyn). – Sockennamnet avsåg ursprungligen kyrkbyn. Det innehåller mansnamnet fda. Æsi och → torp ’nybygge’.

Eskelhem sn, Gotland. (af) yskilaim medeltida runinskrift. – Efterleden är → hem ’boplats; gård’, här kanske snarast ’bygd’. Förleden har inte givits någon tillfredsställande förklaring.

Eskilstorp sn, Oxie hdSkåne. (in …) Æschilsthorpi mansus 1100-talets mellersta del (avser kyrkbyn). – Sockennamnet är lånat från kyrkbyn. Det innehåller mansnamnet Eskil och → torp ’nybygge’.

Eskilstuna kn, stad, Södermanland. – Tuna ca 1120, (jn) Æskilstunum 1278. – Ortnamnet, äldst Tuna, innehåller → tuna. Det tidigt under medeltiden tillagda Eskils- erinrar om Södermanlands skyddshelgon S:t Eskil.

Eskilstuna Fors f.d. socken, Eskilstuna stadSödermanland. Fors 1257 sen avskr. – Ortnamnet åsyftar en fors i Eskilstunaån.

Eskilstuna Kloster  f.d. socken, Eskilstuna stadSödermanland. Eskilstune closterssokn 1491, Klöster Sochenn 1598. – Ortnamnet erinrar om stadens forna johannitkloster.

Eskilsäter sn, Näs hdVärmland. Eskisætær 1330-talet. – Sockennamnet är säkerligen ett ursprungligt bynamn, avseende nuvarande Byn och Prästgården. Det innehåller dialektordet äske ’bestånd av ask’ och → säter ’utmarksäng’. Förleden har redan under 1500-talet anslutits till mansnamnet Eskil.

Eslöv kn, stad, Skåne. – Namnet avsåg äldst en by (in Esløff 1424). Det innehåller i förleden genitiv singularis av en inbyggarbeteckning fda. *æsir ’åsbo’ (eventuellt använt som mansbinamn), utgående från den lilla ås som finns vid den ursprungliga byplatsen. Efterleden är → löv.

Esplunda gods, Rinkaby snGlanshammars hdNärke → Äsplunda. 

Essingen, Lilla, Stora stadsdelar, öar, Stockholms stad. Store och Lille Äsingen 1580. – Namnet är möjligen bildat till det gamla namnet på → Södermalm, Asø eller *Asa ’Åsön’. Ändelsen -ing anger i detta fall litenhet. Öarna kan med ett gemensamt namn ha kallats *Æsingarna ’de små öarna vid Åsön’.

Essunga sn, Barne hdVästergötland. (aff) Æssungi ca 1325. – Kyrkbyn har givit socknen dess namn. Utgångspunkten för detta är troligen ordet ås ’långsträckt höjd’ eller ett ortnamn innehållande ås. I äldre tid låg kyrkbyn samlad i anslutning till en långsträckt mindre höjd med tre forntida gravfält, vilken kallats Essunga åsar. Formen Essunga synes ha undanträngt en äldre namnform, kanske Äsinge, med betydelsen ’stället vid åsen’ eller ’äsingarna(s boplats)’, ’åsborna(s boplats)’ e.d. (→ -inge).

Estuna sn, Lyhundra hdUppland. ecclesie Æsetunum 1289. – Sockennamnet är övertaget från kyrkbyn. Förleden har tolkats som genitiv av en inbyggarbeteckning fsv. *æsar ’åsbor’ (byn ligger på en markant höjdsträckning) eller genitiv pluralis av as ’hednisk gud’. Efterleden är → tuna.

Etelhem sn, Gotland. Eytelem 1300-talet avskr. – Förleden innehåller det gotländska dialektordet ajtel ’liten körtel i sten eller kött’, antingen använt för att karakterisera traktens kalksten eller som öknamn på invånarna. Efterleden är → hem ’boplats; gård’, här kanske ’bygd’, om det inte rör sig om ett äldre namn på Kyrkeby.

Evagraven fjällravin, Storsjö snHärjedalen. – Namnet avser en erosionsspricka bildad vid inlandsisens avsmältning. Äldre belägg för namnet är inte kända. Den vanligaste formen för namnet under 1900-talets tidigare del var Eligröva, alternativt Evigröva eller Evagröva. I litteraturen förekommer också formerna Evig- och Evengraven. Efterleden är bestämd form av dialektordet gröv ’grav’ och syftar på själva klyftan, jfr gårdnamnet Gröv som uppträder på flera håll i Härjedalen med syftning på lågt läge eller nedskurna vattendrag. Förleden måste betraktas som oklar. En berättelse om en samekvinna Eva, Evi eller Eli, som rasat ned för stupet, har karaktären av namnförklaringssägen.

Everlöv sn, Torna hdSkåne. (in) Æwerlef 1358 (avser kyrkbyn). – Sockennamnet, som äldst avsåg kyrkbyn, innehåller i förleden troligen ett mansnamn, ovisst vilket. Efterleden är → löv.

Evertsberg tätort, Älvdalens snDalarna. Äuedzbergh 1539. – Tätortsnamnet, som närmast återgår på ett bynamn, innehåller troligen mansnamnet fsv. Øvidh. Efterleden är berg. Redan på 1600-talet hade ortnamnets förled felaktigt uppfattats som mansnamnet Evert, vilket framgår av skrivningen Ewertzbergh i biskop Johannes Rudbeckius dagbok 1631.

Everöd sn, tätort, Gärds hdSkåne. (de) parochia Æwærthe ca 1228. – Sockennamnet är lånat från kyrkbyn. Förleden kan innehålla antingen dialektordet äv ’liten å’ eller ävja ’gyttja, fuktig mark’. Efterleden har tolkats dels som ett forndanskt *wærthi ’kant, brädd’, dels som ett forndanskt warth ’vaktpost, vakthåll’. Byn låg ursprungligen tätt utmed stränderna av Mjöån. Efterleden har senare ombildats till röd (→ ryd). Tätorten har vuxit upp kring kyrkbyn och en strax öster därom belägen järnvägsstation, öppnad 1881.





F 

Fagered sn, Faurås hdHalland. ecclesie Fagraryth 1330-talet. – Sockennamnet är övertaget från den förra kyrkbyn, vars namn sedan slutet av 1600-talet haft formen Fare. Förleden är bestämd form av adjektivet fager, här kanske i en betydelse ’passande, tjänlig’ (dvs. givit god avkastning). Efterleden är → ryd ’röjning’.

Fagerhult sn, tätort, Handbörds hdSmåland. Faghrahult 1337. – Socknen har övertagit namnet från kyrkbyn, numera tätort. Förleden är bestämd form av adjektivet fager, här kanske i en betydelse ’passande, tjänlig’. Efterleden är → hult. Namnet kan ursprungligen ha åsyftat ett trädbestånd som givit rik avkastning (av löv och ris).

Fagerhult tätort, Gustav Adolfs snVartofta hdVästergötland. – Tätorten har vuxit fram vid gården Fagerhult (Faghrawlt 1399), vars namn innehåller bestämd form av adjektivet fager, här kanske i en betydelse ’passande, tjänlig’, och → hult. Namnet kan ursprungligen ha åsyftat ett trädbestånd som givit rik avkastning (av löv och ris).

Fagersanna tätort, Ransbergs snVadsbo hdVästergötland. – Tätorten, som har fått sitt namn från den intilliggande byn Fagersanna, har vuxit fram i anslutning till Fagersanna station vid en järnvägslinje öppnad för trafik 1876. Ortnamnet (in Faghrasandum 1352) innehåller adjektivet fager, kanske med syftning på byns praktfulla läge vid sjön Örlen. Efterleden är sand med syftning på sandig mark.

Fagersta kn, stad, Västmanland. Faderstha hyttha 1486, Fagerstad 1539. – När namnet första gången omnämns, avser det en hytta, dvs. en smältugn för metallframställning, som senare utvecklades till Fagersta bruk. Namnets efterled är antingen stad ’båtplats’, åsyftande en sådan i den förbiflytande Kolbäcksån, eller en förkortning av ett ursprungligt hyttostadher ’plats för hytta’. Förleden är snarast det fornsvenska mansnamnet Fadher, senare omtolkat till Fager. 1944 ombildades den gamla socknen → Västanfors till Fagersta stad. Tätortsbebyggelsen består av det gamla Fagersta bruk och det tidigare municipalsamhället Västanfors.

Fagertärn sjö, Askersunds snSundbo hdNärke. Fager Tärn 1718. – Namnets förled, adjektivet fager, är sannolikt föranledd av förekomsten av röda näckrosor i sjön. Efterleden är tärn, en form av tjärn, i Närke använt om små sjöar.

Fagerås tätort, Frykeruds snKils hdVärmland. – Tätorten har vuxit fram kring en 1871 öppnad järnvägsstation på ägorna till byn Lund. Säkerligen på grund av förväxlingsrisk med staden Lund fick stationen dock sitt namn efter en gård ett stycke sydöst om tätorten. Detta (Fageras 1600) innehåller i förleden adjektivet fager, kanske i en betydelse ’passande, tjänlig’. Efterleden åsyftar gårdens läge på en höjdsträckning.

Falan geografiskt område, Västergötland. (vpp a) Falonne 1389. – Namnet har ansetts innehålla ett gammalt ord *fala med betydelsen ’öppen skoglös terräng’. Enligt ett alternativt förslag innehåller Falan en bildning till en fornsvensk motsvarighet *fal till fvn. fôlr ’(gul-, grå-) blek’ med syftning på markens färg. Med Falan sammanhänger områdesnamnet Falbygden.

Falbygden geografiskt område, Västergötland → Falan.

Falerum tätort, Gärdserums snNorra Tjusts hdSmåland. – Tätorten har fått sitt namn från byn Falerum (Falerum 1561) och har vuxit fram i anslutning till denna och Falerums järnvägsstation, öppnad för trafik 1879. Ortnamnets efterled är → rum ’öppen plats’. Innebörden av förleden är oviss.

Falkenberg kn, stad, Halland. (in) Falkinbergh, (in) Falkynbergh 1298. – Namnet syftar möjligen på en till största delen nu bebyggd höjd på platsen för S:ta Gertruds kyrkoruin. Det högsta partiet har åtminstone i senare tid kallats Falkaberget. Redan under medeltiden uppehöll sig tyska och holländska falkfångare på platsen. Namnformen Falkenberg är given efter mönster av flera Falkenberg i deras hemländer.

Falköping kn, stad, Västergötland. Falucopogs (genitiv) 1200-talet, Falakopungh 1335. – Namnet är sammansatt av områdesnamnet → Falan och fsv. køpunger ’handelsplats’.

Falla tätort, Risinge snFinspånga läns hdÖstergötland. – Tätorten har vuxit fram vid och fått sitt namn från byn Falla (Ffalla 1543). Ortnamnet, som har plural form (se inl. 3.3.1), innehåller fall ’svedjefall’.

Falmark by, flygplats, Bureå snVästerbotten. Fålemarc 1543, Phalemark 1585. – Namnet innehåller mansnamnet fsv. Fardhe (senare utvecklat till Fåle och Fale). Efterleden är → mark ’nybygge i skog eller på utmark’. Flygplatsens namn är idag officiellt Skellefteå airport.

Falsterbo tätort, Skanör med Falsterbo stadSkåne. (apud) Falsterbothæ 1268. – Namnet, vars efterled innehåller → bod, här i betydelsen ’fiskebod, sjöbod’, syftar på att handelsmän och fiskare från bl.a. den danska ön Falster har uppehållit sig här. Stadens uppkomst hänger säkerligen samman med det under medeltiden rikt givande sillfisket. De båda städerna Falsterbo och Skanör förenades 1754 till en stad under namnet Skanör med Falsterbo.

Faludden udde, Öja snGotland. – Uddens namn kan i äldre tid ha varit Falar, vilket bevarats i namnet på ett nu försvunnet fiskeläge på udden, Falar (Fahler 1653), även Falbodar. Detta namn innehåller säkerligen ett fornspråkligt *fal vilket i ortnamn synes syfta på öppen, skoglös terräng, en betydelse som passar ovanligt väl för Faludden. – 

Falun kn, stad, Dalarna. (oppa) Falene 1400. – Namnet återgår på en böjd bestämd form, fsv. Falunne (dativ), Faluna (ackusativ), av det ännu år 1684 brukade områdesnamnet Falan på västra stranden av Faluån. Namnet sammanhänger med adjektivet fal ’(gul-, grå-)blek’ med äldsta syftning antingen på området Falan eller på Faluån. Ett ånamn *Falan skulle ursprungligen ha syftat på vattnets färg. Som områdesnamn skulle namnet kunna innehålla ett ord *fala ’blekgul torrmark’ med syftning på Kopparbergstraktens på Falan belägna tings- och marknadsplats eller ha getts efter de avlagringar av gulockra som Gruvbäcken avsatt i området.

Fanbyn by, Sundsjö snJämtland → Sundsjö.

Fardhem sn, Gotland. Farþhaim, 1300-talets mitt (Gutasagan). – Förleden innehåller ett forngutniskt ord *fardh ’ställe där man kan färdas, färdled’, bildat till verbet fara. Sakligt kan detta syfta på en forntida strandvall (ancylusvallen), vilken här torde ha utgjort en god färdväg. Efterleden är → hem ’boplats; gård’. Samma ursprung har gårdnamnet Fardume i Rute sn, Gotland.

Fardume gd, Rute snGotland → Fardhem.

Fare by, Fagereds snFaurås hdHalland → Fagered.

Farhult sn, Luggude hdSkåne. Ffawerholt 1499 avskr. (avser kyrkbyn). – Socknen har fått sitt namn efter kyrkbyn. Det är sammansatt av adjektivet fager, här kanske i en betydelse ’passande, tjänlig’, och → hult och åsyftar i så fall ett trädbestånd som givit rik avkastning (av löv och ris).

Faringe sn, Närdinghundra hdUppland. (de) Farungy 1287. – Namnet, som sannolikt är ett gammalt bygdenamn, har antagits innehålla en inbyggarbeteckning farungar (→ -inge) bildad till ordet far ’farled’ e.d. Man har vid namngivningen tagit fasta på att bygden ligger vid den vattenled som via sjöarna Viken och Ginningen och Olandsån en gång har förbundit bygderna i sydöstra Oland och norra Närdinghundra med havet.

Farsta stadsdel, Stockholms stad. – Namnet är övertaget från en gård (Farlasta 1384). Förleden innehåller troligen ett mansnamn fsv. *Farle. Om efterleden innehåller → sta(d) eller stad ’båtplats’ går ej att avgöra.

Farstorp sn, Västra Göinge hdSkåne. (de) Fathertsthorp 1241. – Socknens namn avsåg ursprungligen kyrkbyn. Det är sammansatt av genitiv av det forndanska mansnamnet Fathir och → torp ’nybygge’.

Fasterna sn, Sjuhundra hdUppland. – Namnet bildades 1797 när de båda socknarna Esterna och Fasta sammanslogs. Esterna (parochie Estarnum 1303), som är av dunkelt ursprung, är övertaget från den by där kyrkan byggdes, nuvarande Kyrkbyn. Fasta återgår på ett Fastakirkia (ecclesie Fastakirkyu 1317), sannolikt ’Fastes kyrka’. Faste torde vara namnet på den man som lät uppföra kyrkan, troligen en storman i Svärlinge. 

Fatmomakke kyrkplats, Vilhelmina snLappland. Fattmemakke, Fatmemakk ca 1820. – Namnet är en försvenskning av ett äldre samiskt namn, vars förled utgör ortens nuvarande sydsamiska namn Faepmie. Detta namn innehåller kanske en samisk återgivning av den urnordiska motsvarigheten till fvn. hvammr ’en av höga backar omgiven dal eller vik’ e.d. Efterleden är sydsam. mehkie med liknande betydelse, ’bukt, krok, ända, det innersta av något, dalbotten’, vilket möjligen tyder på att förledens betydelse inte varit känd av samerna.

Faurås by, Vinbergs snFaurås hdHalland → Faurås härad.

Faurås härad hd, Halland. Farthusaheriz (genitiv) 1177 avskr. – Häradet har namn efter byn Faurås (Farthusa 1177 avskr.) i Vinbergs socken. Bynamnet innehåller i efterleden ordet os ’åmynning’, syftande på byns läge vid Lillåns utlopp i Ätran. Förleden utgörs snarast av ett ånamn fda. *Fartha (genitiv *Farthu), bildat till ett ur ortnamn rekonstruerat ord fda. *farth ’vadställe; vatten eller vattendrag som man kan vada över’. De äldsta beläggen på bynamnet visar plural form (se inl. 3.3.1).

Faxeholm försvunnen medeltida borg, Söderhamns stadHälsingland. Faxaholm 1398. – Borgen, av vilken nu bara återstår lämningar i marken, anlades på 1390-talet och förstördes under Engelbrektsupproret 1434. Namnet avsåg ursprungligen den i Söderhamnsfjärden belägna Faxholmen, i dag en landfast kulle, på vilken borgen uppfördes. Förleden innehåller sannolikt fsv. *faxe ’hästman, manke’, avseende holmens höga profil. Efterleden är → holm. – 

Faxnälden by, Näskotts snJämtland → Nälden.

Faxälven älv, ÅngermanlandJämtland. – Namnet innehåller i förleden en motsvarighet till fvn. fax ’hästman’. Det syftar på det upprörda vattnet i forsarna, där vågornas skum liknats vid hästarnas manar. – 

Felestad sn, Rönnebergs hdSkåne. (in) Fillistatæ 1300-talets förra del (avser kyrkbyn). – Sockennamnet är lånat från kyrkbyn. Förleden kan innehålla ett ord fda. *fili ’samling av bräder’, samhörigt med fjöl ’bräda’, kanske syftande på en bro över den å som rinner genom kyrkbyn. Efterleden är → sta(d).

Fellingsbro sn, tätort, Fellingsbro hdVästmanland. parochia Fælænsbro 1331. – Namnet innehåller bro i betydelsen ’vägbank över sank mark’. Förleden är omdiskuterad. Sannolikt är den genitiv singularis av fsv. f(i)ællaland ’urfjäll, avsides liggande jordstycke’.

Femlingen sjö, Allbo hdSmåland. Femblingen 1600-talet? – Sjönamnet kan vara en bildning med ändelsen -ling till dialektordet fem, fim ’ett slags lös, ofruktbar jord med fin sand och rödlera’, syftande på jordmånen vid sjön.

Femsjö sn, Västbo hdSmåland. (ij) Femsrydha sokn 1386. – Namnet, som är lånat från kyrkbyn, innehåller dialektordet fem, fim ’ett slags lös, ofruktbar jord med fin sand och rödlera’. Efterleden är → ryd ’röjning’, senare ombildat till sjö. Kyrkbyn ligger vid en sjö.

Fengersfors tätort, Fröskogs snTössbo hdDalsland. – Tätorten ligger vid Knarrbyån. En norrman med efternamnet Fenger-Krog förvärvade vid 1800-talets slut Lisefors bruk, som därefter kom att heta Fengersfors med förleden syftande på ägaren. Lisefors bruk anlades i slutet av 1700-talet; namnleden Lise- erinrar om en kvinna med namnet Elisabeth.

Fiby urskog naturreservat, Vänge snUlleråkers hdUppland. – Namnet myntades av den kände botanisten Rutger Sernander som »upptäckte» skogen 1910. Förleden innehåller bynamnet Fiby (in Fyaby 1323), vilket kommer av ett fornsvenskt *Feaby, sammansatt av en fornsvensk genitivform fea(r), senare utvecklat till fia-, av fä ’boskap’ och → by ’gård; by’. 

Fide sn, Gotland. Fithu 1300-talet avskr. – Namnet återgår troligen på ett fornspråkligt *Fita, bildat till dialektordet fit ’strandäng’ o.d. Socknen ligger på ett smalt näs med flacka stränder på båda sidor. Den nutida formen med d kan bero på en talspråklig utveckling av t i ställning mellan vokaler och/eller påverkan från danska skriftformer.

Figeholm tätort, Misterhults snTunaläns hdSmåland. Figaholm 1634. – Namnet innehåller i förleden troligen en fornsvensk genitivform fea(r), senare utvecklad till fia- och fige-, av fä ’boskap’. Efterleden är → holm ’holme’. Namnet ska rimligen ses i samband med namnet på den intilliggande byn Fighult, men det närmare sambandet är inte utrett.

Fighult by, Misterhults snTunaläns hdSmåland → Figeholm.

Fiholm gods, Jäders snÖsterrekarne hdSödermanland. Fyæholm 1275. – Det ursprungligen om en holme använda namnet innehåller i förleden en fornsvensk genitivform fea(r), senare utvecklad till fia- och fi-, av fä ’kreatur, boskap’.

Fiholm gods, Rytterne snSnevringe hdVästmanland. (apud) manerium nostrum [’(på) vårt gods’] Feholm 1320. – Namnet är sammansatt av en fornsvensk genitivform fea(r), senare utvecklad till fia- och fi-, av fä ’boskap’ och → holm ’holme’. Det avsåg äldst en nu upplandad betesholme i Mälaren. 

Filborna del av Helsingborgs stad, Skåne. (i) Følbørnæ 1499 (avser en by). – Namnet, ett gammalt bynamn, har senast tolkats som ’deras gård eller by som bor vid fölhagen’, genitiv pluralis av en urnordisk inbyggarbeteckning, bildat till föl och ett ord *byrghe ’inhägnad’. Förklaringen är dock osäker.

Filipstad kn, stad, Värmland. – Staden, som grundades 1606 och fick privilegier 1611, är namngiven efter Karl IX:s yngste son hertig Karl Filip. Efterleden är stad ’köpstad’.

Film sn, Olands hdUppland. (Jn) Film 1316. – Namnet är övertaget från kyrkbyn och kan vara bildat till ett gammalt ord för ’hinna, skinn’ e.d. Ett sådant ord skulle här kunna ha använts för att karakterisera Filmsjön, dess tillflöde Broån eller en vik av sjön. Sakligt skulle namnet t.ex. kunna syfta på slem eller dy på stränderna, på växtdelar på vattnet eller kanske på tunn, genomskinlig is. Kyrkbyn har kanske närmast lånat sitt namn från Broån.

Filsbäck tätort, Sävare snKinnefjärdings hdVästergötland. Fylsbæk 1351. – Tätorten har vuxit fram i anslutning till platsens järnvägsstation, öppnad för trafik 1897. Denna ligger på gården Filsbäcks mark, nära det vattendrag, Filsbäcken, som givit upphov till gårdens och stationens namn. Det svårtydda ortnamnet innehåller möjligen fsv. fyl ’föl’ i genitiv eller fsv. *fylgsn, svarande mot fvn. fylsn ’gömställe’. I gammal tid har vattendraget kanske dolts av tät strandvegetation.

Finja sn, tätort, by, Västra Göinge hdSkåne. Fenie 1510-talet sen avskr. – Sockennamnet, som har övertagits från kyrkbyn, är en bildning till dialektordet fen ’sank mark’ med syftning på de sanka strandområdena mellan kyrkan och Finjasjön. Tätorten Finja nordöst om kyrkbyn har vuxit fram kring den 1874 tillkomna järnvägsstationen.

Finnekumla sn, Kinds hdVästergötland. (i) Finnakumblum 1413. – Kyrkbyn har givit socknen dess namn. Detta innehåller sannolikt det personbetecknande finn(e), kanske i betydelsen ’kringströvande jägare och fiskare’. Efterleden innehåller kummel ’(grav)minnesmärke’ (→ kumla). Ett stort bronsåldersröse finns i byns närhet.

Finnerånger by, Västlands snUppland → ånger.

Finnerödja sn, tätort, Vadsbo hdVästergötland. Finnerödia 1587. – Byn Finnerödja har givit socknen dess namn, som innehåller folkslagsbeteckningen finne och vittnar om den finska invandring som ägde rum i slutet av 1500-talet. Efterleden är dialektordet rydja, rödja ’röjning’.

Finnestorp gd, Larvs snLaske hdVästergötland. Finnolstörp 1550. – Ortnamnets förled innehåller sannolikt ett med Finn- ’finne; same’ sammansatt mansnamn, fsv. *Finulf, motsvarande det fornvästnordiska Finnólfr och forndanskans Finulf. Efterleden är  torp ’nybygge’. Vid Finnestorp har påträffats en krigsbytesofferplats från forntiden med omfattande och märkliga fynd.

Finngrunden två stora grundområden i Bottenhavet nordöst om Gävle. – Området består av grundet Västra banken med en fyr med samma namn och Östra banken (Östra Finngrundet 1859) med fyren Finngrundet. Förleden innehåller folkslagsbeteckningen finne och syftar sannolikt på att grunden är belägna långt ut mot den finska delen av havet.

Finnskoga, Norra, Södra snr, Älvdals hdVärmland → Norra Finnskoga och  → Södra Finnskoga.

Finnveden förr landskap omfattande Sunnerbo, VästboÖstbo hdrSmåland. (ą) finhiþi (ack.), (ą) finaiþi (dat.)  ca 1000 (med runor, dvs. a Finnhæidhi, a Finnæidhi). – Ortnamnet, som tidigast är känt genom inbyggarbeteckningen finnaithae (500-talet, Jordanes), är troligen bildat till finn(e) ’kringströvande jägare och fiskare’. Efterleden är säkerligen hed i betydelsen ’skogsområde’, inte, såsom också föreslagits,  ed i betydelsen ’väg’ (med syftning på Lagastigen). Den nutida formens v beror på felaktig association med ordet ved i dess från fornspråket kända betydelse ’skog’. – 

Finspång tätort, Risinge snFinspånga läns hdÖstergötland. (j) Finspaangum 1360. – Det med spång sammansatta ortnamnet innehåller snarast mansnamnet Finn eller folkslagsbeteckningen finne. Finspång ligger vid den korta ån mellan sjöarna Bönnern och Dovern. Finspångs bruk anlades under 1500-talet.

Finspånga läns härad hd, Östergötland. – Häradet bildades som judiciell enhet 1618. Det omfattar ett område i Östergötlands norra skogsbygd, som tidigare tillhört Aska, Bobergs, Memmings och Bråbo härad. Häradet är bildat av Finspånga län, så benämnt efter centralorten → Finspång. Länet är känt som fögderi från slutet av 1500-talet.

Finsta tätort, Skederids snSjuhundra hdUppland. (in) Finzsta 1291. – Ortnamnet är övertaget från en by, sedermera säteri. Det innehåller mansnamnet Finn och → sta(d). 

Fiskebäck stadsdel, Göteborgs stadVästergötland. – Namnet är belagt första gången 1550 och betecknade då en by. Ursprungligen avsåg det den lilla bäcken i stadsdelens östra del, i vilken förr mycket fisk gick upp, särskilt vid västlig storm.

Fiskebäckskil tätort, Skaftö snOrusts västra hdBohuslän. Fiskebeckill 1585, Fiskebäckskijhl 1697. – Namnet åsyftar ursprungligen den vik, bohuslänskans kil ’inskjutande havsvik’, vid vilken ett fiskeläge, ibland kallat Kilen, vuxit upp. Förleden är namnet på den i viken utmynnande ån Fiskebäck (Fiskibæk 1388).

Fisksätra tätort, Nacka snSvartlösa hdSödermanland. Fiskesätra 1591. – Tätorten har övertagit namnet från bebyggelsen Fisksätra. Det innehåller i efterleden → säter ’utmarksäng’. Sannolikt har bebyggelsen anlagts vid en sådan; den låg som en liten enklav i skogen upp mot Lännerstaviken. Förleden vittnar kanske om att en fiskeplats funnits i anslutning till ängen.

Fittja kommundel, Botkyrka knSödermanland. (in) Fitiu 1299, (j) Fitiom 1381 (båda avser byn). – Stadsdelen har övertagit sitt namn från godset Fittja, under medeltiden en by. Namnet innehåller något av dialektorden fit eller fittja ’strandäng’. Det torde här ha syftat på strandängarna ned mot Albysjön.

Fittja sn, Lagunda hdUppland. (jn) Fittium 1310. – Socknen har övertagit kyrkbyns namn. Detta innehåller en plural form (se inl. 3.3.1) av något av dialektorden fit eller fittja ’strandäng’, här troligen syftande på lågt liggande ängar söder om Lårstaviken. 

Fivelstad sn, Aska hdÖstergötland. Fiwlstadhir 1311. – Kyrkbyn har givit socknen dess namn. Ortnamnets förled kan vara personbetecknande (jfr fvn. fífl ’narr’ och det fornengelska fifel ’jätte’) eller innehålla en växtbeteckning (jfr det växtbetecknande äldre nysvenska fifler och norska fivel ’ängsull; maskros’). Efterleden innehåller → sta(d).

Fivlered sn, Redvägs hdVästergötland. Fifloryd 1278. – Kyrkbyn, som under 1800-talet såsom egendom erhöll namnet Karlskoga, har givit socknen dess namn, vars senare led är → ryd ’röjning’. Förleden innehåller sannolikt pluralis av det om olika örter använda ordet fivla (jfr → Fivelstad).

Fjelie sn, Torna hdSkåne. ecclesie Fialøghe; (in) Fiæløghe (avser kyrkbyn) 1269 avskr. – Socknen har fått sitt namn efter kyrkbyn. Det innehåller i efterleden → hög och i förleden dialektordet fjäl ’bräda, stock’ med oviss syftning; kanske avses en spång över något av de två vattendrag som flyter samman vid byn. 

Fjosoken sjö, Sorsele snLappland. – Namnet på sjön, en utvidgning av → Juktån, är en försvenskning av umesam. Fievsuoke med okänd betydelse. Sjön benämndes Jux Sehl 1670 med betydelsen ’lugnvattnet i Juktån’.

Fjuckby by, Ärentuna snNorunda hdUppland. (in) Fiukaby 1316. – Namnet innehåller i förleden troligen dialektordet fjuk, använt om olika lätta ämnen som flyger omkring i luften, t.ex. stoftkorn, fjäderartade växtfrön eller snöflingor (jfr fsv. fiuka ’fara hastigt i luften’). Efterleden är → by. Vad som kan ha föranlett namnet är ovisst.

Fjugesta tätort, Knista snEdsbergs hdNärke. (in) Fiuelstaht ca 1200, (ij) Fywghulsta by 1385. – Orten har fått namn efter byn Fjugesta. Förleden kan vara ett fornsvenskt mansnamn *Fiughul. Efterleden är → sta(d).

Fjälkestad sn, Villands hdSkåne. (innæn) Filkestathæ 1420, Fielckestadtt 1552. – Sockennamnet, vars efterled är → sta(d), är givet efter kyrkbyn. Förleden har ansetts vara dialektordet felke, filke ’slem’ med syftning på kärrmarker. Formen Fjälke-, som saknar motsvarighet i det genuina dialektuttalet, kan ha uppstått genom inflytande från grannsocknens namn → Fjälkinge.

Fjälkinge sn, tätort, by, Villands hdSkåne. (in) uilla Fialkinn 1135 (avser kyrkbyn). – Socknen har lånat namnet från kyrkbyn. Det har tolkats som sammansatt av fjäll ’högt berg’ och fda. kin ’kind’, här i betydelsen ’bergssluttning’ med syftning på den höga Fjälkinge backe norr om tätorten. Namnet har redan under medeltiden anslutits till ortnamnen på → -inge. Tätorten Fjälkinge har vuxit fram kring den 1874 tillkomna järnvägsstationen strax norr om kyrkbyn.

Fjällbacka tätort, Kville snTanums hdBohuslän. Fieldbacke 1617. – Namnet avsåg ursprungligen en s.k. skattestrand tillhörande flera hemman (orten kallas i folkmun ibland Stranden). Det innehåller i förleden ordet fjäll i betydelsen ’högt (brant) berg’, här åsyftande Vettebergen söder om tätorten. Efterleden är en form av ordet backe. – 

Fjällfjället, Västra, Östra fjällmassiv, Vilhelmins snLappland → Östra Fjällfjället.

Fjällrämmen sjö, Rämmens snFärnebo hdVärmlandsamt Malungs snDalarna → Rämmen.

Fjällsjö sn, Ångermanland. Fiellsiö 1535. – Socknen har namn efter sjön Fjällsjön. Fjäll- har i detta namn inte sin riksspråkliga betydelse ’högt, kalt berg’; istället möter en från ångermanländska dialekter känd innebörd ’en längre in belägen del av en socken; obygd, skogsmark’.

Fjärdhundra tätort, Simtuna snhdUppland. – Namnet gavs ursprungligen till en poststation som inrättades på platsen 1906. Det anspelar på det gamla folklandsnamnet Fjärdhundraland, äldre Fjädrundaland ’landet med fyra hund’ (→ Uppland, → hundare).

Fjärdsjömåla by, Augerums snÖstra hdBlekinge. Fiers maalle 1600, Fierszemaale 1624, Fjersamåla 1808, Fjersjömåla 1812, Fjerdsjömåla 1852. – Förleden har tolkats som innehållande ett ursprungligt namn på den strax norr om byn liggande Fjärdsjöåsen, fda. *Fiætheras ’åsen där man samlar fjäder’. Efterleden är → måla. Förleden har under 1800-talet i skrift spårat ur och anslutits till orden fjärd och sjö, trots att någon sjö inte finns vid bebyggelsen. Ännu på 1930-talet var det äldre lokala uttalet »Fjässamåla». I byn ligger Flymens kapell (→ Flymen, Norra, Södra).

Fjäre härad hd, Halland. Fyæræ ca 1300. – Häradsnamnet, fda. Fiæra, är bildat till dialektordet fjära ’tidvis översvämmad strand’. Det syftar på den gamla huvudbygden i häradet, kustslätten väster om → Fjärås bräcka vid Kungsbackafjorden. Fjäreborna, fervir, nämns i den romersk-gotiske historieskrivaren Jordanes beskrivning av folkstammar i Skandinavien från mitten av 500-talet e.Kr.

Fjärestad sn, Luggude hdSkåne. (in) Fyarestatha 1341 (avser kyrkbyn). – Socknen har fått sitt namn efter kyrkbyn. Det kan i förleden innehålla dialektordet fjära ’tidvis översvämmad strand’, här med syftning på stränderna längs bäcken Kovlebäck, som rinner genom kyrkbyn. Efterleden är → sta(d).

Fjärsmåla by, Flymens kapellförs.Augerums snÖstra hdBlekinge → Fjärdsjömåla.

Fjärås sn, tätort, Fjäre hdHalland. (apud) ecclesiam Fieruaas 1357, (jnfra [’inom’]) parochiam Fiæra aas 1364. – Tätorten, som vuxit fram vid kyrkan, har övertagit socknens namn. Namnet har ursprungligen syftat på den höjdsträckning, kallad → Fjärås bräcka, som kyrkan ligger på, varav efterleden ås. Namnets betydelse är antingen ’åsen vid »fjäran»’ eller ’Fjärebornas ås’. Se vidare → Fjäre härad.

Fjärås bräcka ås, Fjärås snFjäre hdHalland. Fiäråhs Bräcka, Bräckan 1752. – Åsens namn, lokalt Bräckan, innehåller dialektordet bräcka ’brink, backe’.

Fjätan älv, DalarnaHärjedalen. – De äldsta beläggen (Lille Fethan, Stora Fethan 1645) avser älvens två förgreningar, Lill-Fjätan och Stor-Fjätan. I lokalt språkbruk uppträder älvnamnet i två huvudvarianter, i normaliserad form Fjätan och Fjäten. Dessa hör samman med ordet fjät ’steg, fotspår’ och syftar på (ett av) två vattenfall, Fjätfallet i Stor-Fjätan med en rad trappstegsformade berghällar och/eller ett annat likaså trappliknande fall nära Fjätans utlopp i Österdalälven. Jfr → Fjätervålen. – 

Fjätervålen fjäll, fritidsområde, Idre snDalarna. Fjetterwåla 1777. – Fritidsområdet har namn efter det närbelägna fjället. Fjällnamnets förled innehåller en böjd form av namnet på en i närheten rinnande älv, i modernt språkbruk kallad → Fjätan (också Fjäten). I efterleden ingår dialektordet vål ’lågfjäll’, känt bl.a. från Härjedalen. 

Flackarp sn, Bara hdSkåne. (in) Flakathorp 1288 avskr. (avser kyrkbyn). – Sockennamnet, vars efterled är → torp ’nybygge’, avsåg ursprungligen kyrkbyn. Förleden har tolkats som innehållande ett mansbinamn, bildat till verbet flacka ’irra’, men innehåller kanske snarast ett ord flake med syftning på flata ytor, här kanske (norra delen av) den intilliggande Råbelövssjön.

Fladen grundbank och på denna uppfört fyrtorn i Kattegatt nordväst om Varberg, Halland. – Namnet, som är känt från 1771, är bildat till adjektivet flat (i dialekten flad), troligast med syftning på det vidsträckta och flacka grund som här utgör havsbotten.

Flakeberg sn, Viste hdVästergötland. Flakæbiergh 1325. – Kyrkbyn har givit socknen dess namn. Detta kan innehålla dialektordet flake ’uppgillrad lucka för djurfångst’. Efterleden åsyftar någon av de höjder som finns vid sockenkyrkan.

Flakeböle by, Högby snÅkerbo hdÖland → böle.

Flarken tätort, Nysätra snVästerbotten. Flarkin 1539. – Tätortsnamnet, som är övertaget från en by, innehåller dialektordet flark i betydelsen ’(liten) tjärn (med sumpiga stränder) i myrmark’. Kanske har namnet från början avsett Gammbystjärnen vid Gammbyn (’Gamla byn’), som torde vara den äldsta delen av Flarken.

Flatruet fjällplatå, Storsjö snHärjedalen. Flaatrun 1699. – Namnet på den flacka fjällplatån är sammansatt av adjektivet flat och bestämd form av dialektens ru ’höjd vars krön nätt och jämt når upp över trädgränsen’. Platåns sydsamiska namn Fleete är en samisk återgivning av det svenska dialektordet flät(e) ’vidsträckt flat terräng i fjället eller på myrlänt mark’. – Bild 21.

Flen kn, stad, sn, Villåttinge hdSödermanland. Flens sokn 1367. – Flens by har givit socknen dess namn. Detta innehåller ett till dialektordet flen ’bar, naken’ bildat substantiv med betydelsen ’kal berghäll, kalt berg’ e.d. Byn ligger på en höjd, där berggrunden går i dagen. Staden har vuxit fram kring Flens 1862 öppnade järnvägsstation, som fått sitt namn från kyrkbyn och socknen. – Bild 22.

Fleninge sn, Luggude hdSkåne. (in) Flininge 1300-talets senare hälft eller 1400-talets förra hälft (avser kyrkbyn). – Sockennamnet, som lånats från kyrkbyn, är en bildning med → -inge till dialektordet flen ’bar, naken’. Det syftar på byns läge på åkermark nedanför en först sent uppodlad ås, alltså på ett, jämfört med åsen, skoglöst område. 

Fleringe sn, Gotland. Fledynge 1304. – Namnet innehåller en inbyggarbeteckning, kanske ett forngutniskt *flaidhingar (→ -inge) bildat till ett ord *flaidh- ’reva, sår’. Grundordet skulle då kunna syfta på det sår i naturen som klapperstensryggen Burgbackar strax väst och nordväst om kyrkan utgör.

Flerohopp tätort, Madesjö snSödra Möre hdSmåland. – Tätorten är uppvuxen kring det järnbruk som anlades här 1725. Detta fick namnet Flerohopp genom en sammanställning av de inledande stavelserna i grundarnas namn: Fleetwood, Rothlieb och Hoppenstedt.

Flisby sn, tätort, Södra Vedbo hdSmåland. (de) Flydisby 1300 avskr. – Socknen synes ha fått sitt namn efter en gård. Det innehåller i förleden troligen ett äldre namn på Flisbysjön (Fludhen 1541), ett fornsvenskt *Flidhir eller *Flydhir med oviss betydelse. Efterleden är → by ’gård; by’. Tätorten, som fått sitt namn från socknen, har vuxit fram vid järnvägen, som öppnades för trafik 1873.

Fliseryd sn och tätort, Handbörds hdSmåland. Flisurydh 1311. – Namnet är sammansatt av flisa i betydelsen ’sten’ och → ryd ’röjning’. Förleden torde syfta på den steniga terrängen vid byn.

Flishult gd, Näsby snÖstra hdSmåland → Flögen.

Flistad sn, Vadsbo hdVästergötland. (aff) Flytzstade sokn 1397. – Kyrkbyn har givit socknen dess namn. Detta innehåller möjligen ett med det norska dialektordet fleda ’tunn skiva; mycket lågt och platt skär’ m.m. samhörigt fsv. *flidh med syftning på slät mark; Flistads by ligger i öppen slättbygd. Efterleden är → sta(d).

Flistad sn, Gullbergs hdÖstergötland. (in) Flydstadhum 1344. – Kyrkbyn har givit socknen dess namn. Detta innehåller möjligen ett med det norska dialektordet fleda ’tunn skiva; mycket lågt och platt skär’ m.m. samhörigt fsv. *flidh med syftning på slät mark; Flistads by ligger i öppen slättbygd. Efterleden är → sta(d).

Flo sn, Åse hdVästergötland. Flo 1305. – Kyrkbyn har givit socknen dess namn. Detta innehåller troligen dialektordet flo(e) ’liten vattensamling; sumpmark; översvämningsmark’ e.d. med syftning på områdets karaktär i gammal tid. Byn Flo ligger på slät mark vid sjön Dättern, som förr kunde orsaka stora översvämningar.

Floby sn, tätort, Vilske hdVästergötland. Floby 1330-talet. – Kyrkbyn har givit socknen dess namn, sammansatt med → by ’gård; by’. Förleden kan innehålla ordet flo(e) ’liten vattensamling; sumpmark; översvämningsmark’. Tätorten har vuxit fram i anslutning till Floby järnvägsstation, som anlades vid en 1858 öppnad delsträcka av Västra stambanan.

Floda sn, Dalarna. Flodhe sokn 1386. – Sockennamnet är lånat från Kyrkbyn (förr Floda). Det innehåller en bildning till fsv. flodh ’vattenflöde, översvämning’ med syftning antingen på Flosjön, också kallad Floen, norr om Kyrkbyn eller på Västerdalälvens lopp vid Kyrkbyn.

Floda tätort, Floda snDalarna → Dala-Floda.

Floda sn, Oppunda hdSödermanland. (in) Flothom 1200-talets slut. – Namnet innehåller en bildning till fsv. flodh i betydelsen ’vattenflöde, översvämning’ e.d. I socknens huvudbygd rinner Flodaån genom lågt liggande områden som inbegriper sjöarna Floden och Kyrksjön. Sockennamnet kan innehålla ett gammalt sjö- eller ånamn eller vara ett tidigare bygdenamn.

Floda tätort, Skallsjö snVättle hdVästergötland. – Tätorten har fått sitt namn från säteriet Floda (Flodha 1445) vid Säveån. Namnet innehåller en bildning till fsv. flodh i betydelsen ’vattenflöde, översvämning’. Det åsyftar förhållanden i eller invid Säveån eller också något eller kanske båda av de två mindre vattendrag som rinner genom tätorten. Tätorten har vuxit fram i anslutning till Floda järnvägsstation, som öppnades för trafik 1857.

Florarna myrområde, naturreservat, FilmsTegelsmora snrOlands hdUppland. Florarna 1750-talet. – Namnet kan innehålla pluralis av det uppländska dialektordet flor ’ladugårdsgolv’. Det får i så fall uppfattas som ett jämförelsenamn – de stora, flata myrytorna har liknats vid ladugårdsgolv. 

Flottsund delvis bebyggt område, Alsike snÄrlinghundra hdUppsala stadUppland → Kungshamn-Morga.

Flundervalla by, Fors snFlundre hdVästergötland → Flundre härad.

Flundre härad hd, Västergötland. Floðnæhæræd 1200-talets slut. – Till grund för namnet ligger säkerligen ett ånamn, snarare *Flóðn f. (till fsv. flóþ ’översvämning’) än – såsom också antagits – fsv. Flotn f. (samhörigt med verbet flyta). Betydelsen av ånamnet är i båda fallen ’ån som svämmar över’. Det antagna ånamnet, som också ingår i bynamnet Flundervalla i Fors socken, antas ha avsett Slumpån, ett biflöde till Göta älv, som rinner genom häradets huvudbygd och som är känt för att vid vår- och höstflod i sitt nedersta lopp svämma över de sanka ängarna vid Flundervalla. Formen Flundre återgår på en sammandragen form av det fullständiga häradsnamnet.

Flygsfors tätort, Madesjö snSödra Möre hdSmåland. – Namnet tillkom troligen 1889 i samband med att ett glasbruk grundades på Flögstorps ägor. Namnet skrivs på äldre kartor omväxlande Flygs- och Flögsfors. Det är tänkbart att detta återspeglar en vacklan i uttalet även för Flögstorp, som äldst skrivs Flyxtorp (1535). Flygsfors kan då ha konserverat en äldre form av förleden, vars innebörd emellertid är oklar.

Flyinge tätort, Holmby snFrosta hdsamt bygdSödra Sandby snTorna hdSkåne. Flikingi 1255 avskr., Flykingh 1322. – Namnet är en bildning med -ing (senare ombildat till → -inge), sannolikt till ordet flik. Byn Flyinge ligger på ett utskjutande landområde mellan Kävlingeån och dess tillflöde Sandbybäcken. Flyinge kungsgård strax norr om byn var under medeltiden danskt ärkebiskopsgods men indrogs till kronan under reformationen. Efter det svenska maktövertagandet 1658 inrättades där ett statligt stuteri. Tätorten Flyinge, som ligger på norra sidan av Kävlingeån på ägorna till byn Östra Gårdstånga i Holmby socken, har vuxit fram kring en 1906 tillkommen järnvägsstation.

Flymen, Norra, Södra samhällen, Augerums snÖstra hdBlekinge. – Namnen är lånade från byn Danskefly (Danskefly 1555), kallad Flymen, invid den gamla riksgränsen mellan Sverige och Danmark. Det innehåller en stelnad bestämd form dativ pluralis av fly ’gungfly, kärr’. 1920–2002 utgjorde Flymen med omkringliggande bebyggelse en egen församling med kyrka i den närliggande byn → Fjärdsjömåla (1908–1920 kapellförsamling inom Augerums församling. 

Flåren sjö, ÖstboSunnerbo hdSmåland. Flåren Lacus 1686. – Sjönamnet är sannolikt bildat till adjektivet fsv. fla(r) ’flat’ och betyder i så fall ’Flatsjön’. Sjön utmärks av stora öppna ytor.

Flåsjön sjö, Ströms snJämtland. Flåsjön 1775. – Sjönamnet innehåller i förleden dialektordet flå ’grund; flat’, vilket beskriver sjöns södra, grunda del.

Flåsjön sjö, Alanäs snJämtlandTåsjö snÅngermanland. Flåå Siön 1645. – Namnet på den delvis grunda sjön innehåller dialektordet flå, som har betydelsen ’grund; flat’ men även ’myr(område)’. Namnet har av samerna återgivits med Pluevere, som är en sammandragen form av sydsam. pluevie ’myr’ och jaevrie ’sjö’.

Fläckebo sn, Norrbo hdVästmanland. (j) Flætyabo 1356. – Sockennamnet innehåller i förleden ett äldre namn på Fläcksjön väster om kyrkan, fsv. *Flæti ’den flata’, väl givet på grund av sjöns flacka stränder och dess öppna vattenyta med endast en liten holme. Efterleden är → bo, här kanske i betydelsen ’bygd’. I skrift omformades namnet under 1600-talet till Fläcke-. Detta har säkerligen sin grund i att ett äldre dialektuttal »Flättjebo», en direkt utveckling ur den fornsvenska formen, tolkats som Fläcke-, vilket i dialekten skulle ha fått samma uttal.

Fläcksjön sjö, Fläckebo snNorrbo hdVästmanland → Fläckebo.

Flädie sn, tätort, Torna hdSkåne. Fletogi 1100-talets mellersta del (avser kyrkbyn), (in) Flathøge 1200-talets förra del (avser kyrkbyn). – Socknens namn, som är givet efter kyrkbyn (nu en tätort sträckande sig in även i Fjelie socken), har som efterled → hög och som förled antingen adjektivet flat eller dialektordet flät ’jämnt stycke mark’. Innebörden skulle alltså vara antingen ’den flata högen’ eller ’högen på det släta fältet’.

Flögen sjö, Näsby snÖstra hdSmåland. Flögen Lacus 1688. – Sjönamnet ingår sannolikt som förled i gårdnamnet Flishult (j Flidishult 1434) och bör i så fall i fornsvensk tid ha lytt *Flidhir. Namnet kan innehålla ett ord besläktat med norska dialekters fli ’skiva’ och betyda ’Flatsjön’ e.d. 

Flögstorp gd, Madesjö snSödra Möre hdSmåland → Flygsfors.

Fogdö sn, Åkers hdSödermanland. Fodø 1200-talets mitt. – Det äldst som önamn använda ortnamnet innehåller troligen ett fornsvenskt *fodhi ’föda‚ foder’ e.d. med syftning på bördig jord eller frodiga betesmarker eller ett därmed närbesläktat och liktydigt ord. Det äldre Fodö har med tiden omvandlats genom påverkan från ordet fogde.

Fole sn, Gotland. (de) Folu 1316. – Sockennamnet återgår sannolikt på ett nu försvunnet gårdnamn *Fole, om vilket det ännu bevarade Lillfole minner. Namnet innehåller ett gotländskt terrängord *fola som låter sig rekonstrueras ur ägonamn. Betydelsen kan från början ha varit ’den dolda, undanskymda (ägan, marken)’. Enligt ett annat förslag ska *fola ha utvecklats ur ett äldre *faula, besläktat med bl.a. med dialektordet ful ’rutten, illaluktande’ och ursprungligen ha syftat på sankmark, kanske det sanka området omedelbart väster om kyrkan.

Folkare härad hd, Dalarna. – Folkare härad återgår på ett tingslag, som är betygat alltsedan 1520-talet (Folkere tinglagh 1527). Ting på platsen omtalas redan 1353 (wid Folkirio kiørkiø, a Folkirio þinge). Folkare och sockennamnet → Folkärna utgör olika former av samma namn.

Folkestorp gd, f.d. bränneri, Maglehems snGärds hdSkåne. (in) Folchestorp 1386. – Gårdnamnets förled är troligen yngre genitiv på -s av mansnamnet Folke; den väntade forndanska formen vore Folka- eller ett därur utvecklat Folke-. Efterleden är → torp ’nybygge’. 

Folkärna sn, Folkare hdDalarna. (wid) Folkirio kiørkiø [’(vid) Folkärna kyrka’] 1353. – Sockennamnet, som är identiskt med Folkare i → Folkare härad, tycks vara ett ursprungligt bygdenamn, troligen åsyftande den halvö mellan Jäderssjön–Kungsgårdssjön, Dalälven och sjön Bäsingen där kyrkbygden ligger. Förleden innehåller folk. Efterleden är ett fornsvenskt *yrja ’(fin) sand (i eller vid vatten)’, motsvarande dialektordet örja, i Dalarna påträffat i betydelsen ’röra, smörja, sammelsurium; smågrus’. Namnet kan äldst ha avsett (ett område med) sandavlagringar (vid Dalälven). Inom detta område eller nära avlagringarna har funnits en samlingsplats för folket i området (jfr → Folkare härad). Namnets nuvarande skriftform kom i allmänt bruk på 1500-talet (Ffolkerna sockn 1527).

Follingbo sn, Gotland. Forthingaboe 1300-talet avskr., Fardingabo 1502. – Namnets förled innehåller en inbyggarbeteckning. Man har föreslagit ett *fardh(l)ingar (→ inge) ’de som bor vid färdvägen’, jfr → Fardhem. Grundordet *fardh ’ställe där man kan färdas, färdled’ skulle i så fall kunna syfta på någon farbar höjdrygg i de sankmarker som i äldre tid bör ha präglat Follingbo. En annan möjlighet är att det rör sig om en bildning till ett forngutniskt *fordh ’vadställe, väg över sankmark’ e.d. (jfr eng. ford ’vad’ i t.ex. Oxford, norska dialekters ford ’väg över sumpmark eller bäck’). Efterleden är → bo ’bygd’. Namnet kan vara ett primärt sockennamn, tillkommet i samband med sockenbildningen.

Foresta hotell och konferensanläggning, Lidingö stadUppland. – Byggnaden uppfördes 1906–10 som privatbostad på uppdrag av hotellchef Wilhelmina Skogh (1849–1926). Namnet anses vara bildat till engelska forest ’skog’ utifrån innehavarens efternamn. 

Forntomta by, Sköllersta snhdNärke → tomt.

Fornåsa sn, tätort, Bobergs hdÖstergötland. (in) Fornusom 1283. – Kyrkbyn har givit socknen dess namn. Detta, som har plural form (se inl. 3.3.1), är sammansatt av forn ’gammal’ och hus. Senare har namnet kommit att uppfattas som sammansatt med ås; byn är belägen på och vid en betydande höjd. Tätorten har vuxit fram vid sockenkyrkan och kyrkbyn.

Fors tätort, Folkärna snFolkare hdDalarna. (j) Fors 1528. – Tätortsnamnet återgår på ett bynamn, givet efter en fors i Forsån mellan Sävviken och Forssjön.

Fors gemensamt namn på byarna Västra och Östra Fors, Malungs snDalarna → Malungsfors.

Fors sn, Jämtland. ville Fors 1331 (avser en bebyggelse). – Namnet syftar på en fors i Indalsälven, sannolikt den 1796 torrlagda Storforsen, numera → Döda fallet. Namnet Fors avsåg först en bebyggelse som uppstod i området vid forsen, i första hand nuvarande Byn, Bispgården och Prästbordet. Sedermera byggdes det en kyrka vid gårdarna, varvid namnet övertogs av socknen.

Fors f, Eskilstuna stadSödermanland → Eskilstuna Fors.

Fors sn, Flundre hdVästergötland. (in) Forssom 1338. – Socknen har fått sitt namn från kyrkbyn, belägen vid Slumpån och dess biflöde Lillån. Vid det intilliggande Sjuntorp finns en fors i Slumpån.

Forsa sn, Hälsingland. (de) Forsum 1312. – Sockennamnet är övertaget från en medeltida by, belägen antingen vid kyrkans nuvarande plats söder om Kyrkströmmen nära en forssträcka eller norr om strömmen. Också i sistnämnda fall kan kyrkan och socknen ha fått namn av att kyrkan uppfördes på byns mark, men här är även tänkbart att namnet har givits direkt efter kyrkans läge vid forsarna.

Forsa tätort, Tjärstads snKinda hdÖstergötland → Rimforsa.

Forsakar vattenfall i Forsakarsbäcken, Degeberga snGärds hdSkåne. – Namnet, som är omnämnt i Linnés Skånska resa 1751, syftar på de »kar» som det forsande vattnet grävt ut i bäcken. – 

Forsbacka tätort, Valbo snGästrikland. Forssbacka åå 1551 (avser Gavleån). – Namnet, som har övertagits från ett brukssamhälle, betyder ’backen vid forsen/forsarna’. På 1500-talet bedrevs här ålfiske vid de stora forsarna i Gavleån.

Forsby sn, Kåkinds hdVästergötland. Forsby 1328 (avser kyrkbyn). – Socknen har fått sitt namn från kyrkbyn, som ligger mellan Ösan och dess biflöde Lillån. Fors kan här av topografiska skäl inte ha sin vanliga betydelse; man har föreslagit tolkningen ’vattendrag, å (i allmänhet)’. Namnets efterled är → by ’gård; by’.

Forserum sn, tätort, Tveta hdSmåland. (de) parochia Forsarum 1337. – Socknen har fått namn efter kyrkbyn. I förleden ingår genitiv pluralis av fors, syftande på forsar i den bäck som runnit från mossen norr om bebyggelsen. Efterleden är → rum ’öppen plats’.

Forshaga kn, tätort, Karlstads hdVärmland. – Tätorten har namn efter en gård (omnämnd 1686), vars namn åsyftar dennas läge invid forsar i Klarälven. Efterleden innehåller hag(e) ’inhägnad mark’. Det nuvarande industrisamhällets föregångare var en såg, anlagd här 1820.

Forsheda sn, tätort, Västbo hdSmåland. Forsidhe 1334. – Socknen har fått namn efter kyrkbyn (Forsith 1272), och namnet innehåller ordet fors, syftande på en fors  i Storån. Efterleden har föreslagits vara fsv. vidher ’skog’, senare ombildad i anslutning till ordet hed.

Forshem sn, Kinne hdVästergötland. Forsheem 1397. – Socknen har fått sitt namn från kyrkbyn. Förleden innehåller ordet fors; 1709 omtalas åbon på ett hemman i Forshems by som sågare och mjölnare. Efterleden är → hem ’boplats; gård’.

Forshälla sn, Inlands Fräkne hdBohuslän. (j) Forsoela sokn 1326? – Kyrkbyn har givit socknen dess namn, som innehåller ett i norska ortnamn och dialekter förekommande ord, motsvarande fvn. fors.öla ’för solen skyddad plats’. Namnet syftar på läget norr om ett berg.

Forsmark sn, f.d. bruk, kärnkraftverk, Frösåkers hdUppland. Forssmarkz bruk 1606. – Socknen har namn efter bruket, där det redan på 1570-talet fanns ett järnverk med tre masugnar. Namnet kan återgå på ett ursprungligt ägo- eller naturnamn Forsmark(en) ’ägorna/området vid forsen’. Förleden syftar troligen på forsar i ån vid bruket.

Forsmo vattenkraftverk i Ångermanälven, Eds snÅngermanland. – Kraftverket har fått namn efter byn Forsmo (Fforsmo 1542), som är belägen vid en fors i Ångermanälven på en mo, dvs. på sandig mark.

Forssa sn, Villåttinge hdSödermanland. Fors 1329. – Byn Forsa har givit socknen dess namn som med tiden fått plural form (se inl. 3.3.1). Det åsyftar en fors i ån vid byn.

Forssjö tätort, Stora Malms snOppunda hdSödermanland. (j) Forsædhom 1439. – Namnet är en omvandling av ett äldre pluralt Forsedha, vars förled åsyftar forsar vid Forssjö bruk, vid vilket tätorten vuxit fram. Efterleden innehåller möjligen hed, i så fall åsyftande skog, men snarare → ed i någon av betydelserna ’passage utmed vatten’ eller ’landtunga, näs’.

Forsvik tätort, Undenäs snVadsbo hdVästergötland. – Tätorten har fått sitt namn från gården Forsvik (Forswik 1388); det åsyftar en vik av Bottensjön. Vid Forsvik finns en fors i vattendraget från sjön Viken.

Fosie stadsdel, Malmö stad (f.d. sn, Oxie hd)Skåne. ecclesie Fosøghe 1346. – Det ursprungliga sockennamnet är lånat från den gamla kyrkbyn. Efterleden är → hög, sannolikt med syftning på en naturlig hög vid kyrkan. Förleden är oklar; den har föreslagits innehålla ett ord fda. *fos ’sankmark’ med syftning på Hindby mosse öster om den gamla byn.

Foss sn, Tunge hdBohuslän. Fórs kirkío 1300-talets förra del. – Socknen har fått namn efter kyrkbyn, som ligger i närheten av forsar i Kvistrumsälven. Namnet innehåller ordet fors.

Fotskäl sn, Marks hdVästergötland. Fozkil 1299. – Kyrkbyn har givit socknen dess namn. Detta är svårtytt. Förleden kan innehålla mansnamnet Fot eller ordet fot med syftning på en terrängformation vid kyrkbyn och efterleden ett fsv. *skil med betydelsen ’vägskäl’ eller ’gräns, rågång’.

Fotö ö och fiskeläge, Öckerö snVästra Hisings hdBohuslän. Fuodö 1568. – Namnet, som äldst tillkom ön, har föreslagits vara ett ursprungligt *Fugðey, sammansatt av ett ord med betydelsen ’blåsa’, syftande på hårt väder, och fvn. ey ’ö’. 

Fredrika sn, tätort, Lappland. – Namnet åsyftade ursprungligen kyrkan. Det är givet 1799 efter Gustav IV Adolfs maka Fredrika Dorotea Vilhelmina. Ortens tidigare namn Viska, som levt kvar vid sidan av det officiella Fredrika, är en försvenskning av sydsam. Vistege ’platsen som är rik på renlav’, bildat till sydsam. vistie ’renlav’. Jfr → Dorotea, → Vilhelmina.

Fredriksberg tätort, Säfsnäs snDalarna. – Denna tidigare bruksort fick sitt namn när en hammare anlades här 1729. Med förleden har namngivaren velat hedra kung Fredrik I (1676–1751). Efterleden är given efter mönster av andra namn på -berg, i denna landsdel ofta med betydelsen ’bergverk, gruvfält’; den sakliga bakgrunden för denna innebörd saknas dock här.

Fredriksborg befästningsruin, Värmdö snskgUppland → Oskar-Fredriksborg.

Fredrikslund gd, Alsike snÄrlinghundra hdUppland → Kungshamn-Morga.

Fredsberg sn, Vadsbo hdVästergötland. Frøsbiærgh 1279. – Kyrkbyn har givit socknen dess namn, som åsyftar en höjd där sockenkyrkan ligger. Förleden är genitiv av gudanamnet Frö.

Frescati universitetsområde, Stockholms stad. – Namnet är givet efter Villa Frescati, uppförd vid Brunnsviken 1791–92. Villan uppkallades efter den italienska staden Frascati söder om Rom. Liksom Albano och Tivoli är  namnet  minne av Gustaf III:s Italienresa 1783–84.

Fresta sn, Vallentuna hdUppland. (in) Fræsta 1291. – Socknen har övertagit kyrkbyns namn. Detta är sammansatt av en sidoform till dialektordet frö ’fruktbar, frodig’ och → sta(d). 

Fridafors tätort, Almundsryds snKinnevalds hdSmåland. – Namnet avsåg äldst en trämassefabrik, anlagd 1894. Efterleden syftar på forsar i Mörrumsån. Vilken Frida som åsyftats i förleden är obekant. 

Fridene sn, Vartofta hdVästergötland. Friðinj 1283. – Kyrkbyn har givit socknen dess namn på → vin ’betesmark; äng’. Förleden innehåller snarast fsv. fridher i betydelsen ’vacker’ eller ’god, utmärkt’ e.d. men kan också tänkas innehålla ett ord för ’inhägnad’, besläktat med bl.a. fhty. frīten ’skydda, freda, inhägna’.

Fridlevstad sn, tätort, Medelstads hdBlekinge. parochie Frillungstadha 1349 avskr., Frillestadhe 1400-talet avskr. – Sockennamnet, vars efterled är → sta(d), är givet efter kyrkbyn. Emedan förleden skrivs Frille- och liknande i alla äldre belägg utom det äldsta, synes den innehålla en kortform *Frille av mansnamnet fda. Frithlef (jfr → Frillestad); förleden Frillung- i det äldsta belägget från 1349 kan vara en inbyggarbeteckning. Sannolikt för att en icke önskvärd association med ordet frilla skulle undvikas, har förleden (så i jordeboken fr.o.m. 1825) ombildats till Fridlev. Tätorten har vuxit fram kring kyrkbyn och dess grannby Pålycke.

Friel sn, Åse hdVästergötland. Frøial 1305. – Namnet har sedan gammalt uppfattats som en sammansättning med genitiv av gudinnenamnet Fröja och → al. Enligt en nyare tolkning innehåller namnet i förleden dialektordet frö ’fruktbar, frodig’. Namnet, som uppträder minst tre gånger i Sverige (→ Fryele, → Fröjel), är problematiskt och kan inte betraktas som säkert tolkat.

Friggeråker sn, Gudhems hdVästergötland. Frigiær aker 1311. – Kyrkbyn har givit socknen dess med → åker sammansatta namn, som efter gammal mening innehåller genitiv, fsv. Friggiar, av gudinnenamnet Frigg. Enligt ett alternativt förslag kan namnet vara sammansatt med ett fsv. *fridhgærdh (fvn. friðgerð) ’förlikning’ e.d. och åsyfta en åker där tvister bilagts.

Friggesund tätort, Bjuråkers snHälsingland. Friggesund 1846. – Namnet tycks vara skapat på 1800-talet med syftning på ett sågverk. Namnanledningen är dunkel både vad gäller för- och efterled. Något sund finns ej på platsen. Områdets äldre namn Heden har avsett en tallhed.

Frigsarve gårdnamn, Gotland → arve.

Frillestad sn, Luggude hdSkåne. Frellested sogn 1510-talet avskr. – Socknen har fått sitt namn efter kyrkbyn. Det innehåller i efterleden → sta(d) och i förleden sannolikt en kortform *Frille av mansnamnet fda. Frithlef (jfr → Fridlevstad).

Frillesås sn, tätort, Fjäre hdHalland. Fridlessos Sogn 1559. – Tätorten, väster om den nuvarande sockenkyrkan, har vuxit fram kring järnvägsstationen Frillesås, anlagd 1888. Sockennamnet, som är taget från kyrkbyn (numera vanligen Kyrkobyn), innehåller sannolikt mansnamnet fda. Frithlef. Efterleden ås syftar på höjdsträckningen norr om den gamla kyrkplatsen väster om dagens sockenkyrka.

Frinnaryd sn, tätort, Norra Vedbo hdSmåland. (de) Frinnarydhum ca 1300. – Kyrkbyn har givit socknen dess namn, som innehåller efterleden → ryd ’röjning’. Förleden har antagits vara genitiv av ett mansnamn fsv. *Frinne, kortform till ett *Fridhniut. 

Fristad sn, tätort, Vedens hdVästergötland. Fristada 1352, Friitzstadha sokn 1380. – Den gamla kyrkbyn har givit socknen dess namn. Detta kan innehålla fsv. fridher ’vacker‚ god, förträfflig’, måhända använt som mansbinamn. Efterleden innehåller → sta(d). Fristads järnvägsstation, i anslutning till sockenkyrkan och prästgården, anlades vid en 1863 öppnad linje.

Fritsla sn, tätort, Marks hdVästergötland. Friislæ sokn 1406. – Socknen har fått sitt namn från kyrkbyn, som ligger vid ett vattendrag från Frisjön, förr kallad Friske. By- och sockennamnet kan innehålla ett till Friske bildat ånamn, fsv. *Friskel, *Friskla eller *Friska. Om *Friska ingår är bynamnet troligen sammansatt med fsv. *lo ’glänta; äng’ e.d. Tätorten har vuxit fram vid kyrkbyn och sockenkyrkan i anslutning till Fritsla järnvägsstation, anlagd vid en 1880 öppnad linje.

Frosta härad hd, Skåne. provinciam Frostam ca 1200 avskr., (in) Frostahæret 1300-talets början. – Som alternativnamn uppträder ca 1300 Dapræheret, som i formen Dabir- också ingår i medeltida belägg på sockennamnet  Östra Strö. Det har föreslagits att det rör sig om två bygdeenheter i häradet, vilkas namn legat till grund för de två anförda namnen, och att dessa en tid konkurrerat med varandra, innan det nuvarande namnet segrade. Sannolikt utgår båda namnen från topografiska förhållanden. Enligt ett förslag innehåller de inbyggarbeteckningar i genitiv pluralis, varvid det antas att Frosta- syftar på en bördig del av häradet (jfr fvn. fróðr ’fruktbar, bördig’) och Dapra- på en sumpig del (jfr nisl. dap ’gyttja, sumpigt område’).

Frostkåge by, Byske snVästerbotten → Kåge.

Frostviken sn, Jämtland. Frostviken 1763. – Namnet betyder ’den frostutsatta viken’ och avsåg från början västra delen av sjön Kvarnbergsvattnet. I motsats till sjön i övrigt fryser denna del vanligen till redan tidigt på hösten, och namnet torde syfta på att markerna kring viken ofta drabbas av frost. Förhållandet till sydsam. Galmeloekte, sammansatt av galme ’kall, frusen’ och loekte ’vik’, är oklart. Det samiska namnet har åsyftat både sjön och socknen, men idag kallas socknen Frööstege. Detta namn är en omvandling av det svenska namnet.

Fru Alstad sn, Skytts hdSkåne. (in) Østraalistathæ 1300-talets senare del (avser kyrkbyn), Alestædhæ østræ 1359 avskr., Wår frue Alestada 1512 sen avskr. – Kyrkbyn, på medeltiden kallad Östra Alstad, och grannsocknens kyrkby → Västra Alstad utgjorde tillsammans med den mellanliggande byn Lilla Alstad ursprungligen troligen en enda by. Det yngre namnet Fru Alstad syftar på att kyrkan är vigd åt Vår Fru, dvs. Jungfru Maria. 

Frufällan tätort, Fristads snVedens hdVästergötland. – Namnet, som tidigare avsåg en mindre bebyggelse, innehåller i efterleden dialektordet fälla ’skogshygge; svedjeland’. Förleden anger ett samband med hemmanet Frugården i byn Längjum i Fristad. Tätorten har vuxit fram i anslutning till Frufällans järnvägsstation, anlagd vid järnvägslinjen Borås–Herrljunga, som öppnades 1863.



Frustuna sn, Daga hdSödermanland. (De) Frøstunum 1314? – Sockennamnet är givet efter kyrkbyn. Förleden innehåller efter gammal mening genitiv av gudanamnet Frö men kan också vara bildat till ett namn på den intillliggande Frösjön. Efterleden är → tuna.

Fruängen stadsdel, Stockholms stad. – Stadsdelen har namn efter torpet Fruängen, som låg under herrgården Västberga. Namnet Fruängen förekommer på flera håll, inte minst i Södermanland. Förleden är det vanliga ordet fru, som i äldre tider användes om förnäma kvinnor. Den närmare bakgrunden till dessa namn är dock inte utredd. Här kan det möjligen vara givet i analogi med → Herrängen.

Fryele sn, Östbo hdSmåland. (de) Frøal ca 1220 → Friel.

Frykensjöarna sammanfattande benämning för Nedre, Mellan-Övre FrykensjösystemVärmland → Frykerud.

Frykerud sn, Kils hdVärmland. (i) Frykahæridhz sokn 1389. – Sockennamnet, som betyder ’bygden kring älven Frika’, innehåller ett antaget äldre namn på → Norsälven och → härad i betydelsen ’bygd’, senare omtolkat till → rud, en i värmländska ortnamn vanlig ortnamnsefterled. Härledningen av älvnamnet är oklar; det har föreslagits betyda ’den kalla’, ’den vackra’ och ’den rena’. Till älvnamnet är säkerligen sjönamnet Fryken (Fryken 1644) bildat (→ Frykensjöarna).

Fryksdals härad hd, Värmland. Friskdal 1300-talets slut, (i) Frixdalin 1397. – Namnet, som syftar på den äldsta bygdens läge i Frykens dalgång, är sammansatt av sjönamnet Fryken (→ Frykensjöarna) och ordet dal. Det äldsta belägget på namnet synes vara förvanskat. Alltsedan 1400-talets slut skrivs namnet vanligen med -s-, inte -x-, vilket svarar mot det genuina dialektuttalet. Den moderna formen med -ks- stabiliseras i skrift först under 1700-talet.

Fryksände sn, Fryksdals hdVärmland. Froxende 1503. – Sockennamnet åsyftar socknens läge vid norra änden av sjön Övre Fryken (→ Frykensjöarna).

Frånö tätort, by, Gudmundrå snÅngermanland. (J) Franøø 1417. – Byns gamla bebyggelse ligger på västra sidan om ett bergsparti, som tidigare utgjort en ö eller halvö. Förleden innehåller sannolikt ett mot fvn. fránn ’starkt glänsande’ svarande adjektiv, syftande på att bergspartiet ligger öppet och ofta är solbelyst.

Främmerhörnäs by, Själevads snÅngermanland → Överhörnäs. 

Främmestad sn, tätort, Viste hdVästergötland. (j) Fræ-mistadum 1433. – Kyrkbyn har givit socknen dess namn. Detta innehåller i efterleden → sta(d). Förledens innebörd är oviss. Tätorten ligger ett stycke sydväst om kyrkan, i anslutning till Främmestads hållplats; denna anlades vid en järnvägslinje öppnad för allmän trafik 1916.

Frändefors sn, tätort, Sundals hdDalsland. (j) Frændæfors 1380. – Ortnamnet, som äldst åsyftat en fors i Frändeforsån, kan i förleden innehålla ett gammalt vattendragsnamn men innehåller snarare genitiv av mansnamnet fsv. Frænde. Tätorten har vuxit fram vid sockenkyrkan i anslutning till Frändefors järnvägsstation, som öppnades för trafik 1879.

Fränninge sn, Färs hdSkåne. (de) Franninge 1291 avskr. – Sockennamnet är lånat från kyrkbyn. Det innehåller en inbyggarbeteckning fda. frænningar (→ -inge), sannolikt bildad till fda. *Fran(a) ’den glänsande’, ett antaget äldre namn på Vollsjöån, som rinner genom kyrkbyn.

Fränsta tätort, by, Torps snMedelpad. Ffrensta 1543. – Namnet, äldst belagt 1422, innehåller i förleden sannolikt mansnamnet fsv. Frænde. Efterleden är → sta(d).

Fröderyd sn, Västra hdSmåland. (in) Freyaryd 1309. – Socknen har fått namn efter kyrkbyn. Förleden är sannolikt en form av ett adjektiv svarande mot dialektordet frö ’fruktbar, frodig’. Efterleden är → ryd ’röjning’.

Frödinge sn, tätort, Sevede hdSmåland. (j) Ffrødhunga sokn 1370. – Namnet är övertaget från byn Frödinge. Det innehåller en inbyggarbeteckning fsv. frødhungar (→ -inge). Till grund ligger kanske ett fsv. *frødh ’frodighet’ e.d., syftande på bördig mark eller frodig växtlighet.

Fröjel sn, Gotland. Frøale 1300-talet avskr. → Friel.

Fröjered sn, Vartofta hdVästergötland. Frøryd 1368. – Kyrkbyn har givit socknen dess namn, vars förled innehåller dialektordet frö ’fruktbar, frodig’ och efterled → ryd ’röjning’.

Frökinds härad hd, Västergötland. (in) Frekindzhered 1278 avskr., Frøkinshæræþ 1200-talets slut. – Namnet ska sammanhållas med de götiska kind-namnen ( kind) och får då antas innehålla ett till kind bildat neutralt *kinde (jfr  Kinneved och  Väskinde). Elementet kinds återförs då på fornsvensk genitiv kindis, med *Frøkindishæradh som ursprunglig fornsvensk form av häradsnamnet. Förleden Frö- innehåller sannolikt dialektordet frö ’fruktbar, frodig’. Två förklaringar av kombinationen av Frö- och kinde har föreslagits. *Frøkinde kan betyda ’det fruktbara folket’, att jämföra med folkslagsbeteckningen fvn. þrœndr ’trönder’, som utgår från ett presensparticip till fvn. þróast ’växa, frodas’. Enligt ett annat förslag avser *Frøkindishæradh en bördig del av ett antaget äldre *Kindishæradh. 

Fröllinge gods, Getinge snHalmstads hdHalland. (i) Frølivnge 1437. – I förleden ingår möjligen fda. *frø, motsvarande svenska dialekters frö ’fruktbar, frodig’, eller fda. *frøth, motsvarande det norska dialektordet frøy(d) ’kraftigt växande’. Efterleden innehåller ljung i betydelsen ’ljungmark’.

Frölunda, Västra, Östra snr, Västergötland → Västra Frölunda och → Östra Frölunda.

Frösakull tätort, Söndrums snHalmstads hdHalland. Frøssekuld 1603. – Tätortsnamnet återgår på ett gårdnamn i områdets norra del. Förleden är dunkel. Efterleden bör vara kull ’kulle’, möjligen åsyftande en stor klippa vid Frösakulls havsbad.

Fröseke tätort, Åsheda snUppvidinge hdSmåland. Frösseke 1539. – Namnet, som ursprungligen betecknat en naturlokal, innehåller gudanamnet Frö och eke ’ekdunge’ och torde ursprungligen ha syftat på en helig ekdunge, förbunden med guden Frö.

Fröskog sn, Tössbo hdDalsland. Fröskog kirke 1531. – Sockenkyrkan ligger vid Knarrbyån; ett ca 1325 belagt ånamn Frö (bildat till det dialektala adjektivet frö ’fruktbar, frodig’, här syftande på antingen rikedom på vattenväxter eller god tillgång på fisk) anses ha burits av detta vattendrag. Namnet Fröskog, som sannolikt betyder ’skog(sbygd)en kring Frö’, kan då socknen tillkom ha varit namn på gården → Stommen vid kyrkan.

Fröslunda sn, Lagunda hdUppland. (De) Frøslundum 1344. – Namnet innehåller genitiv av gudanamnet Frö och pluralis (se inl. 3.3.1) av lund. Det torde ursprungligen ha syftat på en med guden Frö förbunden helig lund. Som sockennamn återgår det dock kanske närmast på namnet på en nu försvunnen by.

Frösthult sn, Simtuna hdUppland. (De) Frøstolpt 1344. – Namnet är sammansatt av en förled Frös- samt fsv. tolpt, tolft. Detta senare ord betyder ’antal av tolv’ och har troligen använts om en grupp av tolv ledungsmän, senare om ett område som skulle ställa upp en sådan grupp (jfr → hundare). Relationen mellan för- och efterled i Fröstolft kan vara direkt. I så fall innehåller förleden genitiv av gudanamnet Frö. Relationen kan emellertid också vara indirekt, på så vis att förleden kan utgöra en förkortning av ett ortnamn. I så fall rör det sig snarast om ett namn på den plats där kyrkan är uppförd. Något positivt belägg för att förleden innehåller ett ortnamn går dock inte att finna. Namnet börjar spåra ur vid mitten av 1400-talet; den utlösande faktorn tycks ha varit att f i förbindelsen -lft faller. Senare har skett en anslutning till namnen på → hult, en namntyp som dock är främmande för Uppland.

Fröstuna gd, Kungs-Barkarö snÅkerbo hdVästmanland → tuna.

Frösunda sn, Seminghundra hdUppland. (jn) Frøsvndj 1291. – Namnet kan vara ett äldre namn på nuvarande Prästgården eller ett ursprungligt namn på den plats där kyrkan kom att byggas. Det är sammansatt av dialektordet frö ’fruktbar, frodig’ och sund. Det senare ordet har här kanske betydelsen ’kärrstråk’ med syftning på Kyrkåns dalgång nordöst och sydväst om kyrkan. Vid namnets tillkomst, då vattennivån var högre, kan dock dalstråket ha haft mer karaktär av vanligt sund mellan Stolp-Ekebysjön och den då betydligt större Helgösjön. 

Frösunda stadsdel, Solna stadUppland → Råsunda.

Frösve sn, Vadsbo hdVästergötland. Fröswid, Fröswij kyrkio, (i) Frösswi 1411 avskr. – Kyrkbyn har givit socknen dess namn. Detta kan innehålla fsv. vidher ’skog’, men efterleden kan också vara → vi ’helig plats, kultplats’; i det senare fallet är förleden genitiv av gudanamnet Frö, som också kan ingå i det alternativa *Frøsvidher.

Frösåkers härad hd, Uppland. (in) Frøsakir skiplag 1344, (j …) Frøsaker hundara, (j …) Frøsakers hundara 1420. – Roslagen, där Frösåkers härad är beläget, var under medeltiden inte som Uppland i övrigt indelat i hundaren utan i skeppslag, som ursprungligen varit inordnade i ledungen, den forna sjökrigsorganisationen. Spår av denna indelning utgör några moderna distriktsnamn med skeppslagstermen bevarad: Bro och Vätö skeppslag, Danderyds skeppslag, Frötuna och Länna skeppslag, Väddö och Häverö skeppslag, Värmdö skeppslag, Åkers skeppslag. De i dessa skeppslagsnamn ingående ortnamnen är alla sockennamn, till vilka här hänvisas (för Bro se → Roslags-Bro, för Åker se → Österåker).

  Frösåkers skeppslag har däremot inte bibehållit skeppslagstermen utan började redan under medeltiden kallas hundare och sedan hæradh. Namnet är liksom de andra skeppslagsnamnen bildat till ett ortnamn, fsv. Frøsaker, som dock inte återfinns inom häradet. Namnet Frøsaker är sammansatt av gudanamnet Frö och → åker och har alltså från början betecknat en helig åker, knuten till dyrkan av guden Frö.

Frösön ö, sn (Frösö sn)Jämtland. (til) Fræseyar 1200-talet, (De) Frøsø 1344. – Namnet har ursprungligen avsett själva ön. Förleden innehåller genitiv av gudanamnet Frö, efterleden är ö. Jfr → Norderön ’Njärds ö’. De två största öarna i Storsjön har alltså namngivits efter gudar.

Frötuna sn, FrötunaLänna skgUppland. parochia Frøtunum 1311. – Sockennamnet är övertaget från en by svarande mot nuvarande Prästgården. Det har i förleden antagits innehålla antingen genitiv av gudinnenamnet Fröja eller dialektordet frö ’fruktbar, frodig’. Efterleden är → tuna. Namnet ingår i skeppslagsnamnet Frötuna och Länna skeppslag, se → Frösåkers härad.

Frövettern sjö, Bjurtjärns snKarlskoga hd hdVärmland. Fröwitun ca 1639. – Namnet innehåller, liksom → Vättern, ett fornsvenskt *vætur ’vatten’. Förleden innehåller sannolikt ett från svenska dialekter känt adjektiv frö ’fruktbar, frodig’, syftande på antingen rikedom på vattenväxter eller god tillgång på fisk. Med sjön sammanhänger sjöarna → Alkvettern, → Ullvettern och → Öjevettern. 

Frövi tätort, Näsby snFellingsbro hdVästmanland. (j) Ffrødehwi 1457. – Namnet har tolkats som en sammansättning av ett i flera ortnamn påvisbart adjektiv fsv. *frødher ’frodig, starkt växande’ och fsv. -vidhi eller dativ singularis av fsv. vidher, bägge med betydelsen ’skog’.

Fudal by, f.d. jvstn. Fu 1745. Mora sn, Dalarna. – Namnet avsåg äldst ett kvarn- och fäbodställe. Permanent bebyggelse uppstod kring den 1892 öppnade, nu nedlagda, järnvägsstationen. För tolkning av namnet → Fudal.

Fudal f.d. fäbod, by, Mora snDalarna. Fogdal 1539, Fogeldall 1547, Fugeldal 1640-talet, Fugdahl, Fu dahl 1717. – Förleden innehåller namnet på den genom byn rinnande ån Fu, nu kallad Fuån. Ånamnet innehåller ett ord motsvarande fvn. fúi ’ruttenhet, dy’ och kan ha syftat på själva ån eller det stora myrområdet Fumyr (i dialekten Föj) längre norr ut längs ån, norr om bebyggelsen → Fu. Förleden i Fudal är i de äldre skrivformerna misstolkad och ofta uppfattad som innehållande fågel. En vardaglig benämning på byn är Dalen. Bebyggelsen ligger i en föga markerad dalgång; efterleden -dalen med svag topografisk syftning förekommer även i andra fäbodnamn i socknen.

Fuglie sn, Skytts hdSkåne. Fuglhøge 1100-talets mellersta del (avser kyrkbyn). – Kyrkbyn har givit socknen dess namn, som är sammansatt av fda. fughl ’fågel’ och → hög. 

Fulan älv i nordvästra Dalarna, som i äldre tid lytt *Fala, är bildat till adjektivet fal ’(gul-, grå-)blek’ med syftning på älvens gulfärgade mossvatten. I den fornspråkligt böjda formen Falu har den första vokalen övergått till u genom påverkan av den andra vokalen. Ånamnet ingår i det ofta brukade binamnet Fuluälven och i Fulufjället, ett bergmassiv väster om älven i Särna socken. Det äldsta belägget för bergnamnet (och därmed indirekt älvnamnet) är (i) Falufiall från början av 1300-talet.

Fullen sjö, Husby snDalarna. Fullen 1685. – Namnet är bildat till adjektivet full och syftar troligen på att sjön lätt har svämmat över vissa tider av året.

Fullerö by, Ärentuna snNorunda hdUppsala stadUppland. (de) Fuldrethum 1299. – Förleden innehåller ett ånamn *Full ’den (i flodtid) fulla (ån)’, ett gammalt namn på den del av → Fyrisån som rinner förbi byn. Efterleden innehåller ordet → ed, här i betydelsen ’vadställe’.

Fullerö gods, Västerås-Barkarö snTuhundra hdVästmanland. (in) Fuldyriu 1318. – Namnet, som är ett ursprungligt önamn, är sammansatt av ett äldre namn på Västeråsfjärden, *Fuld ’den breda’, och ett fornsvenskt *yrja ’(fin) sand (i eller vid vatten)’, motsvarande dialektordet örja. Omformningen till den nuvarande namnformen, med anslutning till ortnamn på -ö, skedde redan under 1300-talet.

Fullestad sn, Kullings hdVästergötland. Fullestada (genitiv) 1544. – Kyrkbyn har givit socknen dess namn, som i efterleden innehåller → sta(d). Förleden kan innehålla ett fornsvenskt mansnamn på Full-, i så fall kanske Fullhughi eller en därtill bildad kortform *Fulle.

Fulltofta sn, gods, Frosta hdSkåne. (in) parochia Folætoftha 1350. – Sockennamnet, som är lånat från den forna kyrkbyn (nu Fulltofta gård), innehåller fåle ’häst’ och toft, en sidoform till → tomt.

Fullösa sn, Kinne hdVästergötland. (de) Fuldæløso 1290. – Kyrkbyn har givit socknen dess namn. Detta innehåller i efterleden → lösa ’glänta; äng’. Förleden kan innehålla ett nu försvunnet ånamn *Fuld ’den breda’ eller, trots skrivningen med Fuld- 1290, ett *Full ’den vattenrika’ med syftning på Svartån, som höstar och vårar ofta svämmar långt över sina bräddar.

Fulufjället bergmassiv, Särna snDalarna → Fulan.

Fuluälven älv i nordvästra Dalarna→ Fulan.

Funbo sn, Rasbo hdUppland. (ą) funum 1000-talet (med runor), Fundbohæreth 1288, ecclesie Funbohered 1291. – Fsv. Funbohæradh ska förstås som en sammansättning av en inbyggarbeteckning funboar och → härad i betydelsen ’bygd’. Till grund för *funboar ligger det bygdenamn som betygas i runbelägget. Det betyder sannolikt ’den sumpiga bygden’ e.d.; jfr fvn. fúinn ’rutten’. 

Funnan å, Tännäs snHärjedalen → Funäsdalen.

Funäsdalen tätort, Tännäs snHärjedalen. Fonnesdal 1546. – Namnet är troligen en sammansättning av ett sjönamn *Funnosior, avseende Funäsdalssjön, och dal. Sjönamnet innehåller i sin tur ånamnet Funnan, avseende den å som förbinder sjön med Ljusnedalssjön. Efterleden är fvn. siór ’sjö’. Ånamnet kan höra samman med verbet finna och betyda ’den som går, söker sig mot något’ e.d. Ortens sydsamiska namn Bïenjedaelie innehåller genitiv av bïenje ’hund’ och det nordiska lånordet daelie ’dal’.

Furen sjö, SunnerboÖstbo hdSmåland. Furen 1600-talet. – Namnet har bl.a. tolkats som en bildning till fur ’tall’ med syftning på tallskog.

Furingstad sn, Lösings hdÖstergötland. Furungxstatha sokn 1352. – Kyrkbyn har givit socknen dess namn. Detta kan innehålla genitiv av ett fornsvenskt *Furunger, bildat till trädbeteckningen fur(a) och använt som ortnamn eller personnamn, snarast kanske det senare. Efterleden innehåller → sta(d).

Furuby sn, tätort, Konga hdSmåland. (de) Fyriby 1322. – Kyrkbyn (numera tätort) har givit socknen dess namn, som innehåller fsv. *fyri ’furudunge, furuskog’ och → by ’gård; by’. Namnet har sedermera anslutits till ordet fura.

Furudal tätort, Ore snDalarna. – Tätortsnamnet återgår närmast på det 1900–01 tillkomna järnvägsstations- och postanstaltsnamnet Furudal. Detta är i sin tur lånat från det längre mot nordöst belägna Furudals bruk (1709–1884). Bruksnamnet, förmodligen tillkommet vid grundandet, innehåller orden fura ’tall’ med syftning på tallskogen vid bruket och dal. Bruket ligger i en svag sänka.

Furulund tätort, Lackalänga snTorna hdSkåne. – Tätorten har vuxit fram kring en filial till Malmö yllefabriksaktiebolag, som förlades till platsen på 1880-talet. Det nybildade namnet är givet efter en intilliggande barrskogsplantering.

Furusjö tätort, Habo snVartofta hdVästergötland. Fförösyö 1539. – Ortnamnet, som äldst avsåg den intilliggande Furusjön, innehåller fsv. *fyri ’furudunge, furuskog’. Namnet har sedermera anslutits till ordet fura ’tall’. Furusjö järnvägsstation, som ligger nära gården Furusjö, anlades vid järnvägslinjen mellan stationerna i Falköping (öppnad 1876) och Jönköping (öppnad 1863).

Furuskär holme i Bottenhavet, Valbo snGästrikland → Furuvik.

Furusund samhälle, Blidö snFrötunaLänna skgUppland. Furesund ca 1560 (avser ett sund). – Orten, belägen på en ö med samma namn, har väl närmast benämnts efter en gård som i sin tur fått namn efter läget vid sundet mellan öarna Furusund och Yxlan. I förleden ingår trädbeteckningen fura ’tall’ eller ett ortnamn innehållande detta ord (*Furuholmen, *Furuviken e.d.). Efterleden är sund. Önamnet Furusund är belagt ca 1800 men slog igenom först mot den senare delen av århundradet. Det är tillkommet i anslutning till bebyggelsenamnet. Ön kallades tidigare Halsön (j Halsø 1409). Troligen har nyssnämnda sund liknats vid en hals.

Furuvik tätort, Valbo snGästrikland. Furuwijk 1590. – Tätortsnamnet är övertaget från äldre bebyggelse. Det har ursprungligen syftat på en vik av Gävlebukten vid nuvarande Furuviksparken, förmodligen viken sydväst om holmen Furuskär. Både Furuvik och Furuskär innehåller fura ’tall’. Det är oklart om Furuvik ska tolkas som ’viken där det växer tall’ eller ’viken vid Furuskär’.

Fuxerna sn, Flundre hdVästergötland. Fuxerne 1372. – Kyrkbyn har givit socknen dess namn. Detta innehåller → arin ’grusö, grusig mark’, som här kan åsyfta en höjdformation. För Fux- har tolkningen ’dimma’ övervägts.

Fyledalen dalgång kring ån→ Fyleån.

Fyleån å, FärsHerrestads hdSkåne. – Ånamnet innehåller namnet Fylan, en bildning till ful i betydelsen ’smutsig, rutten, stinkande’, nu använt om Fyledalen men med ursprunglig syftning på en nu utdikad vidsträckt mossmark söder om Sjöbo, varifrån ån rinner ut strax invid godset Tågra. Över den forna mossmarken löper i dag landsvägen Sjöbo–Ystad.

Fylleån å i södra Småland och södra Halland. Fulle 1570-talet, Fulle åh 1600-talets mitt. – Ånamnets ursprungliga form *Fulla är en bildning till adjektivet full med syftning på åns översvämningar vid vår- och höstflod. Den nuvarande formen med y kan ha uppstått genom påverkan från bynamnet Fyllinge i Snöstorps socken, Tönnersjö härad, Halland. Detta namn innehåller en inbyggarbeteckning pluralis fyllingar (→ -inge) ’de som bor vid ån *Fulla’.

Fyllinge tätort, Snöstorps snTönnersjö hdHalland → Fylleån.

Fyrisvallarna område vid→ Fyrisån.

Fyrisån vattendrag, Uppland. – Namnets förled återgår ytterst på ett fornsvenskt *føre, enligt vanlig mening med betydelsen ’vadbart ställe, sank slåtteräng, översvämningsområde’. Sjöarna Övre och Nedre Föret kan utgöra rester av ett av flera sådana »fören» i anslutning till Fyrisån runt Uppsala. Enligt en annan uppfattning ingår i stället ett namn *Føre med betydelsen ’farled’, avseende den forntida fjärd som sträckt sig över en stor del av Uppsalaslätten. Senast under vikingatiden har ett namn *Føre(t) varit etablerat vid Uppsala, belagt på en östgötsk runsten och i den norröna dikten Ynglingatal. I den isländska traditionen kom ø av fonetiska skäl att bytas ut mot y. När den fornisländska litteraturen började översättas på 1600-talet blev namnformer som Fyrisån och Fyrisvallarna kända. Olof Rudbeck d.ä. använder i Atland eller Manheim (1670-talet) namnformerna Fyringsåån, Fyreaa, Fyris å och Fvringsa. Den kallades annars vid denna tid för Sala å, efter en försvunnen by Sala (→ Uppsala). Åns äldsta spårbara namn är *Full ’den (i flodtid) fulla (ån)’, bevarat i bynamnet → Fullerö.

Fyrunga sn, Skånings hdVästergötland. (ii ...) Furungom 1397. – Kyrkbyn har givit socknen dess namn, som troligen betyder ’furungarna(s boplats, by)’ e.d. Betydelsen av fur- i inbyggarbeteckningen furungar (→-inge) är oviss. Tänkbara utgångspunkter är trädbeteckningen fur(a) ’tall’ och det svenska dialektordet fura ’gnida, gno starkt’, de norska dialektorden fura ’gnida‚ fara iväg snabbt’ och fur ’skyndsamhet, hast’; i det senare fallet har Fur- troligen ingått i ett namn på en fors eller ström i den närbelägna ån Lidan. Omvandlingen av Fur- till Fyr- kan bero på att långt y i denna del av Västergötland blivit u (t.ex. gruta för gryta) och Furunga därför felaktigt uppfattats som en dialektal form av ett Fyrunga.

Fågelberget by, berg, Frostvikens snJämtland → Fågelsjön.

Fågelfors sn, tätort, Handbörds hdSmåland. – Socknen har namn efter Fågelfors bruk. Detta anlades 1744 och fick sitt namn efter läget vid en fors i Nötån nedanför byn Fåglebo. Namnet Fåglebo (Fogleboda 1533) är sammansatt av ordet fågel och pluralis av → bod. Vad förleden syftat på reellt är oklart; kanske ska man i första hand tänka på matnyttig fågel som tjäder och orre. Tätorten har vuxit fram kring kyrkan och har sitt namn efter socknen.

Fågellokarna sjö, Frostvikens snJämtland → Fågelsjön.

Fågelmara tätort, gods, Kristianopels snÖstra hdBlekinge. Fulle mahr 1600. – Tätorten har vuxit fram kring en 1899 öppnad järnvägsstation, som fick namn efter godset Fågelmara, belägen vid kusten fem km därifrån. Namnet är sammansatt av fda. fughl ’fågel’ och mar ’grund vik’.

Fågelsjön sjö, Frostvikens snJämtland. Fugelsiön 1645. – Flera namn i området innehåller förleden Fågel-, som vittnar om (riklig) förekomst av fågel, bl.a. bergs- och bynamnet Fågelberget och sjönamnen Fågellokarna (jämtskans lok ’vattenpuss’ – sjön består av tre älvutvidgningar) och Fågelvattnet. Rikt fågelliv med rovfågelsnästen på klippavsatserna och förekomst av svalor, orre och tjäder uppges vara kännetecknande för berget Fågelberget. Möjligen är Fågelberget kärna i namnkomplexet. 

Fågelsta tätort, FivelstadsVästra Stenby snrAska hdÖstergötland.– Tätorten har vuxit fram vid en järnvägsstation, som fick sitt namn från den närbelägna byn Fågelstad (in Fughulstadhum 1345 avskr.) i Västra Stenby socken. Stationen anlades vid en bana öppnad för trafik 1873. Ortnamnet innehåller ordet fågel (fsv. fughl), här kanske använt som mansbinamn, och → sta(d).

Fågeltofta sn, Albo hdSkåne. (in) Fulstoftæ 1344 avskr. (avser kyrkbyn). – Socknen har fått sitt namn efter kyrkbyn. Det innehåller i efterleden toft, en sidoform till → tomt, och i förleden troligen mansnamnet fda. Fughl ’Fågel’. 

Fågelvattnet sjö, Frostvikens snJämtland → Fågelsjön.

Fågelvik, Västra, Östra snr, Värmland → Västra Fågelvik och  → Östra Fågelvik.

Fågelås, Norra, Södra snr, Kåkinds hdVästergötland → Norra Fågelås och → Södra Fågelås.

Fåglavik tätort, Larvs snLaske hdHudene snGäsene hdVästergötland. Ffwglawyck 1546. – Tätorten har fått sitt namn från gården Fåglavik, vars namn innehåller orden fågel och vik. Det åsyftar sannolikt en vik av en närliggande mosse. Fåglaviks järnvägsstation öppnades för trafik 1858.

Fåglebo by, Fågelfors snHandbörds hdSmåland → Fågelfors.

Fåglum sn, Barne hdVästergötland. Fuglemæ sookn 1412. – Kyrkbyn har givit socknen dess namn. Detta innehåller fågel och → hem ’boplats; gård’. Formen Fuglemæ 1412 är genitiv pluralis av en till Fåglum bildad inbyggarbeteckning.

Fåker tätort, Näs snJämtland. (j) Foaker 1456. – Tätorten är framvuxen nära byn Fåker kring en järnvägs- och poststation, inrättad 1916. I förleden ingår en motsvarighet till fvn. fóa ’rävhona’. Efterleden är → åker.

Fånö gods, Löts snTrögds hdUppland → Blidö.

Fårbo tätort, Misterhults snTunaläns hdSmåland. – Orten har namn efter gården Fårbo (in Fordabodom 1400-talet). Förleden innehåller troligen det fornsvenska mansnamnet Fardhe, efterleden innehåller pluralis av → bod. Med tanke på platsens läge vid en gammal färdled och närheten till hamnen i Figeholm, kan förleden också tänkas innehålla en sammandragen form av det farthæghn ’handelsman’ som ligger till grund för Fardhe.

Fårö sn, ö, Gotland. Farøø 1300-talet avskr. – Namnet brukar vanligen inte antas innehålla djurbeteckningen får, då denna inte är känd från språket på Gotland. Det kan dock inte uteslutas att detta samnordiska ord en gång funnits även i gutniskan. Oftast brukar emellertid namnets förled sammanhållas med verbet fara i betydelsen ’färdas, resa’. I namnet skulle då kunna ingå ordet far ’ställe där man färdas, farled’, bildat till detta verb (namnets genuina uttal är med a). Vad detta ord skulle syfta på i det aktuella fallet är dock oklart. Man har pekat på färdleder längs vattendrag in till forna sjöar på ön, men troligare är kanske att farleden genom Fårösund avsetts. 

Fårösund tätort, Bunge snGotland. – Namnet är sammansatt av önamnet → Fårö och ordet sund. Det avsåg ursprungligen sundet mellan Fårö och det gotländska fastlandet. 

Fägre sn, Vadsbo hdVästergötland. Fægra sokn 1397. – Sockennamnet, som troligen lånats från prästgården, kan innehålla ett till fager bildat ånamn, fsv. *Fæghra ’den vackra’, som äldst burits av Fägrebäcken vid sockenkyrkan.

Fällfors samhälle, Byske snVästerbotten. Fellefors 1544 (avser ett laxfiske). – Namnet har ursprungligen syftat på en vid samhället belägen fors i Byskeälven. Förleden innehåller dialektordet fälla ’genom fällning av träd eller svedning uppkommen äng eller åker’.

Fänneslunda sn, Ås hdVästergötland. (in ...) Ffænislundum 1327. – Kyrkbyn har givit socknen dess namn, vars efterled innehåller ordet lund. Förledens innebörd är osäker; den skulle kunna innehålla ett ortnamn sammansatt av fä ’boskap’ och näs (*Fänäs).

Färed sn, Vadsbo hdVästergötland. Færithe 1410 (avser kyrkbyn), Feridhe 1412 (avser kyrkbyn), (j) Færedhe sokn 1459. – Socknen har sitt namn efter kyrkbyn. Det är flertydigt. En möjlighet är att förleden innehåller fsv. far ’får’ eller fsv. far i betydelsen ’farväg’ och efterleden fsv. *vidhi ’skog’. Namnet kan också tänkas innehålla genitiv fsv. fæar av fä ’kreatur’ och → ed i betydelsen ’gångsträcka’ eller ’passage mellan eller utmed vatten’. Söder om sockenkyrkan sträcker sig långsmala upphöjningar mellan två mossmarker.

Färentuna sn, Färentuna hdUppland (in) parochia Feringatunum 1302. – Namnet återgår på ett äldre namn på kyrkoherdebostället, vilket har varit Tuna (→ tuna). För att skilja sockennamnet från andra Tuna har tillfogats en inbyggarbeteckning färingar, bildat till ordet far i betydelsen ’farled’ (jfr verbet fara). Färingö(n) (nu → Svartsjölandet) var vid ett högre vattenstånd uppdelad på flera mindre öar, belägna invid den viktiga farleden mot de inre Mälarbygderna. Befolkningen på dessa öar kallades färingar ’de som bor vid faret (farleden)’; jfr → Färentuna härad.

Färentuna härad hd, Uppland. Ferentuna härede 1553. – Färentuna härad bildades på 1550-talet. Dess namn utgår från sockennamnet → Färentuna. En föregångare till Färentuna härad var det medeltida Færingø thinglagh (j Feringhø thinglagh 1425), som omfattade socknarna Färentuna, Hilleshög, Lovö, Munsö, Skå och Sånga. Vid bildandet av Färentuna härad fördes till detta också Adelsö socken, som under medeltiden hörde till Trögds härad i Uppland, och Ekerö socken, som under medeltiden räknades till Svartlösa härad i Södermanland. Färingö tingslag har sitt namn efter önamnet Färingö(n) (in Feringaøm 1277). Ön, som i modern tid svarar mot → Svartsjölandet, har vid högre vattenstånd bestått av ett flertal mindre öar och uppträder därför också i plural form (in Færingiæ øium 1281). I namnet Färingö ingår samma inbyggarbeteckning som i Färentuna.

Färgaryd sn, Västbo hdSmåland. (in) Ferghørydh 1311. – Sockennamnet är övertaget från den vid Färgån belägna kyrkbyn. Förleden innehåller troligen genitiv av fsv. *Færgha, ett äldre namn på ån. Hur ånamnet förhåller sig till namnet på sjön Stora Färgen, som ån avvattnar, är oklart. Efterleden är → ryd ’röjning’.

Färgelanda sn, tätort, Valbo hdDalsland. Firghelanda 1382. – Socknen har troligen fått sitt namn från en bebyggelse vid kyrkan. Förledens innebörd är oviss, efterleden innehåller → land. Tätorten har vuxit fram vid sockenkyrkan.

Färila sn, tätort, Hälsingland. Farelda 1314. – Den vid kyrkan framväxta tätorten har övertagit sockennamnet. Detta återgår på ett nu försvunnet bynamn, förmodligen avseende den nuvarande kyrkbyn Storbyn. I namnet tycks ingå ett fornsvenskt *farælde ’väg, farled’ med syftning på den s.k. Pilgrimsvägen som längs Ljusnan ledde mot Norge (Trondheim) förbi Färilas nuvarande kyrkplats.

Färingtofta sn, Norra Åsbo hdSkåne. (i) Færingatoftasogn 1406. – Sockennamnet, som är lånat från kyrkbyn, innehåller i efterleden toft, en sidoform till → tomt, och i förleden troligen färing ’invånare i Färs härad’.

Färjestaden tätort, Torslunda snAlgutsrums hdÖland. (widh) Færiostadha 1389. – Ortnamnet innehåller fsv. færiostadher ’färjeställe’, syftande på en gammal landningsplats för transporter över Kalmarsund.

Färlöv sn, tätort, Östra Göinge hdSkåne. (in) Færaldæ 1336, (de) Færelde 1348 (avser kyrkbyn). – Socknen har fått sitt namn efter kyrkbyn. Namnet innehåller sannolikt ett forndanskt *farældi ’väg, farled’. Alternativt är namnet sammansatt av orden fä ’boskap’ och ald eller hald ’betesmark’. Den nuvarande namnformen, som äldst uppträder under senare delen av 1500-talet, är en ombildning i anslutning till de i Skåne vanliga ortnamnen på → löv. Tätorten har vuxit fram kring en 1886 öppnad järnvägsstation omedelbart öster om kyrkbyn.

Färnebo sn, Färnebo hdVärmland. Fernnebo 1570. – Sockennamnet betyder ’de vid Färnsjön boendes socken’. Sockenkyrkan låg äldst vid Kalhyttan väster om Färnsjön men flyttades 1611 till den nyanlagda staden Filipstad. Sjöns namn innehåller växtbeteckningen färne (Equisetum fluviatile), varav ett rikt bestånd finns just vid sjöns västra strand.

Färnebo härad hd, Värmland. Jernberghet i Wærmelande 1413, Vermelandz bergh 1521, Wärmelhandz Bärgzslagh 1628, Philipstads bergslag 1787, Fernebo Härad el. Philipstads Bergslag 1815. – Häradet har namn efter → Färnebo socken. Som framgår av de anförda äldre beläggen har området tidigare kallats Järnberget, Värmlandsberg, Värmlands bergslag och Filipstads bergslag.

Färnsjön sjö, Filipstads stad samt Färnebo snhdVärmland → Färnebo.

Färnäs tätort, Mora snDalarna. (j) Fornes sextunge [’sjättedel (av socken)’] 1440. – Namnet är äldst belagt 1325. Efterleden syftar på det stora näs som Färnäs är beläget på med Siljan i söder och Österdalälven och Orsasjöns avlopp Orsaälven i väster. Förleden Fär- återgår på antingen fsv. fyre eller fsv. for, båda adverb med betydelsen ’före’. Namnets ursprungliga betydelse har ansetts vara ’näset som ligger i vägen (vid färd mellan Siljan och Orsasjön)’.

Färs härad hd, Skåne. Færsheret ca 1300. – Häradsnamnet har inte fått någon slutgiltig tolkning. Det har jämförts med förleden i fyra sockennamn på -lev/-löv, → Förslöv i Skåne, Ferslev på Jylland och Själland och Førslev på Själland, vilkas förled har ansetts vara ett mansnamn fda. *Fær. Eftersom det på gammalt nordiskt område saknas säkra exempel på häradsnamn bildade till personnamn, måste tolkningen utifrån ett sådant betraktas som högst oviss.

Fättjarn fjällsjö, Vilhelmina snLappland. – Fättjarn är en svensk form av sjöns sydsamiska namn Faahtjere, tidigare skrivet Fättjaure. Det är en sammandragen form av en oviss förled och efterleden jaevrie ’sjö’.

Fölene sn, Kullings hdVästergötland. Fyline 1411 (avser kyrkbyn). – Socknen har fått sitt namn från kyrkbyn. Det innehåller i förleden djurbeteckningen föl eller fåle och i efterleden → vin ’betesmark; äng’.

Föllinge sn, tätort, Jämtland. (i) Filinge 1410. – Namnet avsåg ursprungligen Föllingesjön och har som sjönamn flera paralleller i Norge. Det kan möjligen innehålla en bildning med ändelsen -ing till dialektordet fjäl, här i betydelsen ’spång, bro’. Sjönamnet skulle då betyda ’den broförsedda’, dvs. ’sjön med en broövergång’. Man får i så fall tänka sig en bro i anslutning till sjön, inte över den. 

Föra sn, Åkerbo hdÖland. (de …) Fyrum ca 1320 avskr. – Namnet innehåller en plural form (se inl. 3.3.1) av fsv. *fyri ’furudunge, furuskog’. En skog Föra tallar omtalas på 1760-talet.

Förberg f.d. kungsgård, Frösö snJämtland. Firir berghi 1345. – Namnet betyder ’framför berget’ och syftade på gårdens läge nedanför Öneberget på Frösön. Att den verkligen legat där och inte vid Bynäset, såsom också antagits, framgår av de historiska källorna. 

Förkärla sn, Medelstads hdBlekinge. (j) Førkerra 1499 (avser kyrkbyn). – Socknen har fått sitt namn efter kyrkbyn. Namnet synes innehålla ett ursprungligt *førkærli, en bildning till en inbyggarbeteckning *fyrikarl(ar), sammansatt av fda. fyri ’furuskog’ och karl. Innebörden skulle då vara ’furuskogskarlarnas by’.

Förlanda sn, Fjäre hdHalland. – Namnet, äldst belagt 1440, är lånat från den ursprungliga kyrkbyn, av vilken den nuvarande gården Förlanda (Kullagården) är en del. I namnet ingår dialektordet förland, oftast med betydelsen ’vändteg’, här kanske snarare ’mark omedelbart utanför den odlade jorden’ (en sådan betydelse hos det med förland närbesläktade förlände är betygad från Vallda socken i samma härad).

Förlösa sn, Norra Möre hdSmåland. (i) Förlöso sokn 1355 sen avskr. – Socknen har övertagit kyrkbyns namn. Förleden innehåller troligen ett ord fsv. *føre ’vadbart ställe, sank slåtteräng’. Båda betydelserna kan passa med landskapet på platsen. Efterleden är → lösa ’glänta; äng’.

Förslöv sn, tätort, Bjäre hdSkåne. (in) Færsløf 1289 avskr. (avser kyrkbyn). – Sockennamnet, som är givet efter kyrkbyn, innehåller i efterleden → löv och i förleden möjligen ett mansnamn fda. *Fær. Den tätort som vuxit upp kring kyrkbyn och den invid denna 1885 öppnade järnvägsstationen bar fram till mitten av 1970-talet namnet Förslövsholm, en namnform som sannolikt tillkom till undvikande av förväxling med → Färlöv (jfr → holm).





G 

Gadden ö i Norra Kvarken, Holmöns snVästerbotten → Holmön.

Gafsele, Västra och Östra bebyggelser, Åsele snLappland. – Namnet syftar ursprungligen på lugnvattnet (Gaffz Selett 1561) i Ångermanälven vid byn. Det är troligen en försvenskning med översatt efterled av en äldre form av sydsam. Gåpsene, som är en sammandragen form av det samiska dialektordet gåbte (även gabte) ’bred, vid’ och sovvene ’lugnvatten i å eller älv, sel’. En annan tolkning utgår från att förleden innehåller det svenska dialektordet gav ’bred, vid, öppen’. Det innebär i så fall att ett av namnen är en översättning av det andra. Det samiska uttalet har i senare tid utvecklats till Gååpsene.

Gagnef kn, sn, tätort, Dalarna. (in) Gangneff 1351. – Namnet på tätorten, som omfattar byarna vid kyrkan, återgår på sockennamnet, säkerligen genom förmedling av det sedan 1831 existerande postanstaltsnamnet Gagnef. Efterleden är dialektordet näv ’näbb’ o.d., i ortnamn ofta med syftning på näs, förleden sannolikt en motsvarighet till adjektivet fvn. gagn ’gen’. Namnet har i så fall ursprungligen avsett det stora näset med kyrkplatsen, över vilket en genväg har lett förbi några forsar i Österdalälven. 

Galten fjärd av Mälaren, SödermanlandVästmanland.Galthen 1544. – Namnet är sannolikt bildat till ett önamn eller annat naturnamn på Galt-, kanske Galtholmen i Galtens östligaste del, norr om Kvicksund, eller Lilla och Stora Galtryggen, namn på holmar ett stycke väster om Kvicksund. Åtminstone i det senare fallet har den namnbärande holmen jämförts med en galtrygg.

Galtryggen, Lilla och Stora holmar, Torpa snÅkerbo hdVästmanland → Galten.

Gamla Tvärålund by, Degerfors snVästerbotten → Tvärålund.

Gamla Uppsala stadsdel, Uppsala stadUppland → Uppsala.

Gamleby sn, tätort, Södra Tjusts hdSmåland. (i) Gamblaby 1456. – Här låg staden Västervik, innan den flyttades till sin nuvarande plats år 1433. Det gamla stadsläget kallades först Gamla Västervik, senare Gamleby. Efterleden by har här en äldre betydelse ’stad’ (utvecklad ur ’gård; by’) – jfr denna innebörd hos ordet i danskan och norskan. Tätorten har namn efter socknen och den 1879 öppnade järnvägsstationen.

Gamlebyviken vik, NorraSödra Tjusts hdSmåland → Västervik.

Gamlestaden stadsdel, Göteborgs stadVästergötland. Gamblestaden 1643. – Ursprungligen ett yngre namn på den under senare hälften av 1400-talet grundade staden Nya Lödöse (→ Nylöse). Namnet uppstod då staden Göteborg anlades längre ned utefter Göta älv.

Gammalkil sn, Valkebo hdÖstergötland. Gambla Kiil 1352. – Namnet innehåller kil med syftning på en kilformig terräng- eller ägoformation. Sannolikt har en på slätten utskjutande höjdsträckning vid sockenkyrkan föranlett socknens ursprungliga namn, fsv. Kil. Till detta äldre namn har man fogat adjektivet gammal för att skilja socknen från den därur utbrutna socknen → Nykil.

Gammalkroppa f.d. hytta, Kroppa snFärnebo hdVärmland → Kroppa.

Gammalsby by, Gräsgårds snhdÖland → Gammalsbyören.

Gammalstorp sn, Listers hdBlekinge. (j) Gamalstorpa sogn 1417. – Kyrkbyn har givit socknen dess namn, som är sammansatt av genitiv av mansnamnet fda. Gamal (’gammal’) och → torp ’nybygge’.

Gammbyn del av tätorten Flarken, Nysätra snVästerbotten → Flarken.

Gammelbyn del av→ Östhammar.

Gammelgarn sn, Gotland. Gamblagarn 1300-talet avskr. – Namnet återgår troligen på ett osammansatt Garn, vilket avsåg det område som i dag utgörs av socknarna Gammel- och → Östergarn. Det innehåller ett fornspråkligt *garn ’tarm’, använt i överförd betydelse om smala uddar, vikar eller öar. Man har tänkt sig att namnet ursprungligen avsett en smal landtunga mellan Storemyr och en forntida vik i norr, alternativt den inre, nordöstliga viken av denna myr. 

Gammel-Gränome hembygdsgård, vandrarhem, Stavby snOlands hdUppland → hem.

Gammelgården tätort, Nederkalix snNorrbotten. (i) Gamblegardh 1505, Gamblegården 1539. – Tätorten har vuxit fram ur en by. Namnet speglar det förhållandet att denna bebyggelse redan fanns vid tillkomsten av en eller flera närbelägna (dotter)bebyggelser.

Gammelstaden tätort, Nederluleå snNorrbotten. – Namnet förklaras av att staden Luleå var belägen här, innan den i mitten av 1600-talet flyttades till sitt nuvarande läge.

Gammlia friluftsmuseum, Umeå stadVästerbotten. – Museet öppnades 1919 och fick då detta nyskapade namn. Förleden är en norrländsk sammansättningsform av adjektivet gammal med syftning på museets bestånd av gamla byggnader. Efterleden innehåller den dialektala bestämda formen av ordet lid ’(bergs-, skogs-)sluttning’ och avser läget på höjden Stadsliden.

Ganthem sn, Gotland. Gantheüm 1300-talet avskr. – Förleden kan möjligen innehålla dialektordet gant(er), gante ’tok, galning, narr’. Efterleden är → hem ’boplats; gård’ eller ’bygd’. Det är oklart om sockennamnet återgår på ett gård- eller bygdenamn. 

Gantofta tätort, by, Kvistofta snLuggude hdSkåne. Gantoffthe ca 1524, Gaffntoffte 1570-talet. – Senare leden är toft, en sidoform till → tomt. Förleden är oklar. Tätorten har vuxit fram kring en järnvägsstation norr om den gamla byn.

Gapern sjö, Nyeds snhdsamt AlstersÖstra Fågelviks snrVäse hdVärmland. Gaperen 1621. – Namnet är en bildning till ordet gap, kanske med syftning på sjöns betydande storlek.

Garaselet stenåldersboplats, Jörns snVästerbotten. Gairaselet 1895. – Boplatsen ligger på södra stranden av Garaselet, en utvidgning av Byskeälven. Förleden återgår kanske på umesam. gájrrá ’tygkil, flik i tältduk eller kläder (vars nedre del ska vara vidare)’, ett lån från fvn. geiri ’kilformat litet stycke (i kläder)’, här väl åsyftande någon kilformig terrängformation, möjligen den stora udden Lappvikudden i selets nordvästra del. Efterleden sel betyder ’lugnvatten i å eller älv’.

Garde sn, Gotland. (i) karþum medeltida runinskrift (dvs. i Gardhum). – Namnet innehåller pluralis av ordet gård i betydelsen ’inhägnad’. Det är oklart om sockennamnet återgår på ett gårdnamn eller om det är ett ursprungligt namn på den plats där kyrkan kom att byggas.

Gardfjället, Norra och Södra fjällmassiv, Stensele, Tärna och Vilhelmina snrLappland → Norra Gardfjället.

Gardiken sjö, StenseleTärna snrLappland. – Namnet på sjön, en utvidgning av Umeälven, är sannolikt en försvenskning av sydsam. Gïertejaevri, en bildning till sydsam. gïerte ’rengärde; spärrstängsel’ eller umesam. geärdda ’rengärde’ och jaevrie ’sjö’. Sjön ligger vid → Norra Gardfjället.

Gargnäs samhälle, Sorsele snLappland. – Orten är belägen vid ett näs i Gargån. Förleden i ånamnet (som umesamiska är Gárgguojuha) är en försvenskning av umesam. gárgguo ’långsmal, torr höjdsträcka (omgiven av myrland eller slät mark)’. Det nuvarande umesamiska namnet på samhället är Dráhkie, vilket är ett lån (dráhke-) från det svenska dialektordet drag ’ed, smal landtunga’, här sannolikt med syftning på näset.

Gargån å, Sorsele snLappland → Gargnäs.

Garnsviken sjö, Uppland → Angarn.

Garnsviken vik av Mälaren, Ärlinghundra hdUppland → Venngarn.

Garpen bebyggd f.d. fiskehamn, Hasslö snMedelstads hdBlekinge. – Bebyggelsen, som ingår i tätorten → Hasslö, ligger vid Garpahamnen (Garpaviken), vars namn innehåller fsv. garper ’tysk’.

Garpenberg sn, tätort, Dalarna. (wppo) Garppaberghed 1402. – Socknen tillkom 1607. Namnet, som ursprungligen syftat på ett gruvområde, innehåller i förleden genitiv pluralis av fsv. garper ’tysk’. Efterleden är berg ’bergverk, gruvfält’. Namnets uttal i traktens dialekt, »Gärrbärri», återgår direkt på ett äldre Garpaberget. Den tyskpåverkade förleden Garpen- finns belagd först från mitten av 1600-talet. Tätorten är framvuxen i samband med gruvdriften.

Garphyttan tätort, Tysslinge snÖrebro hdNärke. Garpehytton 1554. – Tätorten har fått namn efter ett bruk, som existerat åtminstone sedan mitten av 1500-talet. Namnet innehåller genitiv pluralis av fsv. garper ’tysk’ och hytta ’smältugn för metallframställning’.

Gautsträsket sjö, Sorsele snLappland → Ammarnäs.

Gavleån å i Gästrikland→ Gävle.

Geavhta sjö, Tärna snLappland. Juta jaur 1791. – Det sydsamiska namnet, med en äldre stavningsform Gäuta, ingår även som förled i fjällnamnet Geavhtavaartoe (vaartoe ’lågfjäll; skogsbevuxet berg’), tidigare skrivet Gäutavardo. Namnet återgår sannolikt på sydsam. geavte ’längd’ och syftar på de långsträckta sjöarna Geavhta, Luvlie Geavhta och Aavjaevrie. Efterleden i det anförda belägget återger sydsam. jaevrie ’sjö’.

Gedsholm gods, Ekeby snLuggude hdSkåne. (aff) Geetzholm 1443. – Godsets namn innehåller i förleden släktnamnet Get; 1443 omnämns Erik Get från Gedsholm. Efterleden → holm ’holme’ syftar på att den ursprungliga byggnaden omgavs av vattenfyllda vallgravar.

Geijersholm f.d. järnbruk, tätort, Gustav Adolfs snÄlvdals hdVärmland. – Tätorten har vuxit fram kring en järnvägsstation vid en bana, som öppnades för trafik 1877. Namnet avsåg ursprungligen det strax norr därom befintliga järnbruket, grundlagt 1730 av Bengt Gustaf Geijer. Efterleden är det i herrgårdsnamn vanliga → holm.

Gemla tätort, Öja snKinnevalds hdSmåland. Gimblæ 1423. – Tätorten, som har vuxit upp kring den år 1865 öppnade järnvägsstationen, har fått namn efter den intilliggande byn Gemla, som ligger på en smal landremsa med sankmarker och öppet vatten på ömse sidor. Namnet har sammanställts med det norska dialektordet gimla ’avdela’ och gimling ’innervägg’ med syftning på bebyggelsens läge.

Genarp sn, tätort, Bara hdSkåne. (in) parochia Genathorp 1306. – Sockennamnet, som är lånat från kyrkbyn (nu en tätort), innehåller i förleden kanske ordet gen ’belägen mitt emot’, med syftning på läget mitt emot byn Gödelöv. Efterleden är → torp ’nybygge’. 

Genevad tätort, Tjärby snHöks hdHalland. – Tätortsnamnet är övertaget från en järnvägsstation och en postanstalt, tillkomna 1885. Det syftar på ett närliggande vadställe över Genevadån. I förleden ingår troligen adjektivet gen ’rak; bekväm’, i efterleden vad ’vadställe’.

Germandön ö i Bottenviken, Nederluleå snNorrbotten. – Namnet, äldst belagt ca 1560, innehåller i förleden fsv. genitiv Germunda(r) av mansnamnet Germund.

Gerum sn, Gotland. Gereüm 1300-talet avskr. – Förleden ska sammanhållas med en grupp nordiska ord med betydelsen ’spets, kil’, t.ex. fvn. geirr ’spjut’ och gotländskans gajrer ’kil i en särk’. I namnet får man tänka sig att ordet använts om någon spets- eller kilformig terrängformation, möjligen en krök i den å som rinner genom socknen och ut i Maistarmyr. Efterleden är → hem ’boplats; gård’ eller ’bygd’. Det är oklart om sockennamnet återgår på ett gård- eller bygdenamn.

Gerum, Västra, Östra snr, Västergötland → Västra Gerum och  → Östra Gerum.

Gessie sn, Oxie hdSkåne. Geshøge 1100-talets mellersta del (avser kyrkbyn). – Socknen har fått sitt namn efter kyrkbyn. Det innehåller i förleden troligen fda. gas ’gås’, möjligen använt som mansnamn. Efterleden är → hög.

Gestad sn, Sundals hdDalsland. (in) Gezstadhum 1346. – Socknen har fått sitt namn från en bebyggelse vid kyrkan. Det innehåller i förleden antingen djurbeteckningen get eller personnamnet Get. Efterleden är → sta(d).

Gestilren → Gästre.

Gesunda by, Sollerö snDalarna. – Byn har in i sen tid varit en fäbodvall (Essundha 1663). Den är belägen vid Gesundån och har övertagit åns gamla namn *Esund. Namnet, som är bildat med ändelsen -und till ett verb motsvarande fvn. eisa ’fara fram med stark fart’, betyder ’den snabbt framforsande, den brusande’ och syftar på den branta fallsträckan utefter Gesundbergets norrsluttning. Uttalet »Es-», ännu bevarat i t.ex. Leksand, har i sollerömål ändrats till »Jes-», från mitten av 1800-talet stavat Ges-. Den nuvarande formen på -a har uppstått i anslutning till den välkända plurala ortnamnstypen Berga (se inl. 3.3.1).

Gesunden sjö, RagundaStuguns snrJämtland. (j) Esunde 1378 avskr. – Den fornspråkliga formen av sjöns namn bör ha varit *E(i)sunder. Detta namn är sannolikt bildat till ett älvnamn *E(i)sund ’den framstörtande’, avseende sjöns utloppsälv genom Krångedeforsarna (jfr → Gesunda). Stavningen med G- utgår från uttalet som är »jesön» o.d. och som kan bero på att prepositionen i uppfattats som en del av namnet och sammansmält med detta.

Gesäter sn, Vedbo hdDalsland. – Socknen har fått sitt namn från gården Gesäter (Gæsetter 1512). Det innehåller snarast djurbeteckningen get. Efterleden är → säter ’utmarksäng’.

Getinge sn, tätort, Halmstads hdHalland. Getynge 1298. – Tätorten har vuxit fram kring en 1886 anlagd järnvägsstation. Stationen fick namn efter socknen. Sockennamnet, som ursprungligen avsåg kyrkbyn, numera inlemmad i tätorten, är sannolikt en bildning med → inge till ett ortnamn med djurbeteckningen get som förled.

Gettlinge by med järnåldersgravfält, Södra Möckleby snGräsgårds hdÖland. (j) Getlynghe 1393. – Gravfältet är Ölands största. Bynamnet är en bildning med -linge (→ -inge), kanske till ett ortnamn med djurbeteckningen get som förled. Alternativt kan ett nedsättande ortsboöknamn *getlingar (ung. ’de som är som getter’) ligga till grund.

Gevsjön sjö, Åre snJämtland. Jäfwa Siön 1440 sen avskr., Giäfsiön 1645. – Förleden innehåller antingen det från bl.a. jämtskan kända adjektivet gäv ’givande’, t.ex. om sjöar som ger fisk eller om fiskedon eller agn som lätt ger napp, eller genitiv *Gæva av fsv. *Gæve, ett äldre namn på sjön bildat till nyssnämnda gäv. I båda fallen blir betydelsen ’den (för fiske) givande sjön’.

Gideå sn, Ångermanland. – Socknen, vars namn tidigare användes om Gideå bruk, anlagt 1804, utbröts ur Arnäs socken 1811. Namnet återgår på det gamla bynamnet Gideå (i Gide 1486) i Björna socken. Socknen liksom byn ligger vid Gideälven, i äldre dialekt kallad Giga (Gidhån 1541, af Gige åne 1542). Älvnamnet är möjligen bildat till en ordstam *gidh- med den i sjö- och vattendragsnamn relativt vanliga betydelsen ’gapa, ligga öppen’.

Gideälven älv, LapplandÅngermanland → Gideå.

Gigerugnen gånggrift, Hornborga snGudhems hdVästergötland → Ekornavallen.

Gillberga sn, Västerrekarne hdSödermanland. ecclesie Gilbergha 1354. – Socknen har fått sitt namn från kyrkbyn. Namnet, som finns på flera håll, har tolkats bl.a. som innehållande ett ord fsv. *gilb(i)ærgh med ännu ej fastställd betydelse.

Gillberga sn, Gillbergs hdVärmland. (Apud) Ecclesiam Gilbierghæ 1357. – Namnet har paralleller på flera håll i Sverige, för tolkning se → Gillberga, sn, Västerrekarne hd, Södermanland.

Gillbergs härad hd, Värmland. Gilbyærgæhærad 1300-talets slut. – Häradet har namn efter samma Gillberga som socknen → Gillberga. Den äldre formen Gillberga ersätts i häradsnamnet under nyare tiden så småningom av Gillbergs.

Gillstad sn, Kållands hdVästergötland. (j) Gelastadhasokn 1413. – Socknen har fått sitt namn från kyrkbyn. Namnets efterled är → sta(d). Förleden kan innehålla ett mansnamn fsv. *Gele.

Gillöga ö, Rådmansö snFrötunaLänna skgUppland. Gilöga 1558. – Förleden är en svensk motsvarighet till fvn. gil ’bergsklyfta’ o.d. Efterleden (l)öga är oklar men ska eventuellt sammanhållas med fsv. løgh ’bad’, här möjligen i betydelsen ’vattenbassäng’.

Gim by, Torps snMedelpad → Gimån.

Gimo tätort, f.d. bruk, Skäfthammars snOlands hdUppland. (Jn) Gimmu 1291. – Namnet kan vara ett gammalt vattendragsnamn, avseende den å som vid Gimo rinner ut i Olandsån. Det har sammanhållits med fvn. gima ’öppning’ och dialektordet gim(a) ’öppning (till en bakugn)’ och skulle i så fall kunna syfta på den korta åsträckan – öppningen – mellan Gimo damm och Olandsån eller på själva utflödet. Det är dock svårt att bedöma terrängförhållandena före brukets tillkomst 1615.

Gimån älv, JämtlandMedelpad. (j) Gim 1466 (avser byn Gim), Gimån 1718. – Ordet å kan i Norrland också syfta på älvar. Den fornsvenska utgångsformen för älvnamnet, äldst omnämnt 1324, är Gim. Detta uppträder i bestämd form som Gimmen 1562, och i den formen var det ännu på 1970-talet levande i äldre dialekt. Namnet hänger samman med ordet gim ’öppning till bakugn’, känt från norrländska dialekter och kan översättas med ’älven som har en gapliknande dalgång’, med trolig syftning på älvsträckan före utloppet i Ljungan. Älven har gett namn åt byn Gim i Torps socken mittför älvmynningen.

Gingri sn, Ås hdVästergötland. Gingrini 1292 (avser kyrkbyn). – Socknen har fått sitt namn från kyrkbyn. Ortnamnets innebörd är oviss. Det är troligen sammansatt med → vin ’betesmark; äng’.

Giresta sn, Lagunda hdUppland. Ecclesie Giristum 1286. – Socknen har övertagit kyrkbyns namn. Förleden kan innehålla ett person(bi)namn fsv. *Girir bildat till fsv. giri ’begär, lust, girighet’. Alternativt kan den utgöras av ett äldre namn på Lårstaviken. Efterleden är → sta(d).

Girommen gånggrift, Hornborga snGudhems hdVästergötland → Ekornavallen.

Gislaved kn, tätort, Båraryds snVästbo hdSmåland. Gislawith 1434 (avser en kvarn). – Orten har fått sitt namn efter byn Gislaved, vars namn innehåller genitiv av mansnamnet fsv. Gisle och fsv. vidher ’skog’.

Gislöv sn, Skytts hdSkåne. Gisløue 1100-talets mellersta del (avser kyrkbyn). – Socknen har fått sitt namn efter kyrkbyn. Det innehåller i efterleden → löv. Förleden är oklar.

Gislövs läge tätort, Gislövs snSkytts hdSkåne. Giisløff leigge 1576, Gissløff fiskeleye 1596. – Namnet är sammansatt av bynamnet → Gislöv och läge ’fiskeläge’.

Gistad sn, tätort, Skärkinds hdÖstergötland. (j) Gyslesthadom 1375. – Socknen har fått sitt namn från kyrkbyn. Det innehåller genitiv av mansnamnet fsv. Gisle och → sta(d). Tätorten Gistad har vuxit fram vid Gistads järnvägsstation vid en bansträcka öppnad för trafik 1872. Stationen ligger inte vid kyrkan men fick ändå sitt namn från socknen.

Gla, Stora, Övre sjöar, Glava snGillbergs hdVärmland → Stora Gla och → Övre Gla.

Gladhammar sn, Södra Tjusts hdSmåland. (apud) ecclesiam Cladhambra 1352. – Sockennamnet är övertaget från kyrkbyn. Det innehåller i efterleden dialektordet hammar ’stenig höjd, stenbacke’, medan förleden, som i de äldsta källorna konsekvent skrivs Clad- o.d., inte fått någon tillfredsställande förklaring.

Gladsax sn, Järrestads hdSkåne. (in) Glathsyas 1322, (de) Glatsaxa 1344 (avser kyrkbyn). – Sockennamnet, som är givet efter kyrkbyn, anses vara ett ursprungligt, nu försvunnet ånamn (kanske avseende Tommarpsån), bildat till glad i betydelsen ’ljus, glänsande’ och sax i en äldre betydelse ’kniv, svärd’. Namnet skulle då kunna förstås som ett jämförelsenamn, möjligen ett noanamn, alltså ett namn givet i insmickrande syfte för att blidka ån, som kan ha upplevts som farlig.

Glafsfjorden sjö, JösseGillbergs hdVärmland. Glassfiolen 1560. – Denna betydliga sjö har ursprungligen sannolikt burit namnet fsv. *Gladher, en bildning till glad i betydelsen ’ljus, glänsande’. Senare har tillagts fjord, här i betydelsen ’sjö’, kanske till åtskillnad från andra namn inom samma namnkomplex (jfr → Glava och Stora Gla). Den ursprungliga förleden *Gladhs- har i dialekten utvecklats till Glass-, vilket senare ombildats till Glafs- genom inflytande från sockennamnet Glava.

Glan sjö, Östergötland. Gladen, Gladh 1560. – Namnet innehåller adjektivet glad i betydelsen ’ljus, glänsande’; denna betydelse och även ’öppen’ är belagda i våra dialekter.

Glanshammar sn, tätort, Glanshammars hdNärke. Glanshamar 1279. – Socknen har fått namn efter kyrkbyn, numera tätort. Förleden kan vara genitiv av ett ortnamn *Glan, bildat till dialektordet glan ’öppning, ljusning’. Efterleden är dialektordet hammar ’stenig höjd, stenbacke’, syftande på en kulle intill kyrkan.

Glanshammars härad hd, Närke. (i) Glandzhamars hæradh 1413. – Häradet har namn efter kyrkbyn i socknen → Glanshammar. Glanshammar är betygat som medeltida tingsplats (a Glanzhamars thinge 1378). Ett äldre namn på häradet var Edhmadha hæradh (i Enmædhahæradhe 1429, j Edhmada hæræde 1443), som typologiskt också det är att återföra på ett namn på en samlingsplats, Edhmadh, sammansatt av → ed ’passage mellan eller utmed vatten’ och mad ’sankäng’. Edhmadh har inte säkert lokaliserats men avser sannolikt gammal sankmark vid Hjälmaren intill en landtunga som sträcker sig söderut över sjön mellan Hemfjärden i väster och Mellanfjärden i öster och som längst i söder skiljs från land av ett sund. Den smala landtungan, nästan en halvmil lång, utgör fortsättningen av en rullstensås med en viktig väg mellan Glanshammars härad och Askers härad i söder. Landtungan genombryts på mitten av ett smalt sund, som utgör gräns mellan de båda häradena. Under 1400-talets förra hälft används de båda häradsnamnen vid sidan av varandra, därefter endast det yngre.

Glasälven älv, Glava snGillbergs hdVärmland → Glava.

Glava sn, tätort, Gillbergs hdVärmland. (i) Gladhowaldz sokn 1370 sen avskr., Gladwol soken 1503, Gladeuåll S. 1540. – Socknen har troligen fått sitt namn efter det område där den äldsta sockenkyrkan har legat, nämligen vid gården Fors vid Glasälvens (Glaåkersälvens) mynning i Glafsfjorden. Innebörden av sockennamnet, vars efterled är vall, är sannolikt ’den släta gräsmarken vid älven *Gladh(a)’, ett antaget äldre namn på Glasälven. Detta älvnamn är troligen en bildning till *Gladher, det ursprungliga namnet på → Glafsfjorden. Förleden i det nutida namnet Glasälven återgår på dialektens »Glassfjorden» för Glafsfjorden, och parallellnamnet Glaåkersälven är givit efter → Glaåkern. Tätorten Glava har vuxit fram kring bebyggelsen runt den nuvarande kyrkan.

Glaåkern sjö, Glava snGillbergs hdVärmland. Stora Gla Åkeren 1767. – Sjön utgör en utvidgning av Glasälven (Glaåkersälven), som rinner från sjön Stora Gla och vidare genom Glaåkern för att mynna ut i → Glafsfjorden. Sjönamnets efterled är troligen ett fornsvenskt okr(e) ’den svällande’. Nivåskillnaden mellan Stora Gla och Glaåkern är betydande. Vid ökat vattenstånd i Stora Gla bör därför vattnet ha pressats in ganska häftigt i Glaåkern genom det korta parti av Glasälven som förbinder de båda sjöarna. Förleden i namnet Glaåkern är antingen sjönamnet → Stora Gla eller Glasälvens ursprungliga namn (→ Glava).

Glaåkersälven älv, Glava snGillbergs hdVärmland → Glava.

Glemminge sn, Ingelstads hdSkåne. ecclesie Gleminge 1334. – Socknen har fått sitt namn efter kyrkbyn. Det innehåller en inbyggarbeteckning (→ -inge), kanske bildad till *Glama, ett antaget äldre namn på Fröslövsån, antingen med betydelsen ’den gråbleka’ eller ’den larmande’. Tätorten Glemmingebro, numera sammanvuxen med kyrkbyn, har vuxit fram kring en 1894 tillkommen järnvägsstation. Dess namn är sannolikt givet efter läget nära en landsvägsbro över Fröslövsån, troligen till åtskillnad från → Glimminge, där en äldre järnvägsstation har funnits. 

Glemmingebro tätort, Glemminge snIngelstads hdSkåne → Glemminge.

Glimminge by, Östra Broby snÖstra Göinge hdSkåne. Glemminge 1510-talet sen avskr. – Bynamnet är sannolikt en bildning till ett forndanskt *gliming ’något som glimmar’ med syftning på en glimmande vattenyta. 

Glimmingehus borg, Vallby snJärrestads hdSkåne. (aff) Glimminge 1431. – Namnet är sannolikt en bildning till ett forndanskt *gliming ’något som glimmar’ med syftning på en glimmande vattenyta. Efterleden hus ’befäst hus’ tillades först på 1800-talet efter mönster av medeltida borgnamn på -hus.

Glimåkra sn, tätort, Östra Göinge hdSkåne. (in) parochia Glimakræ 1300-talets senare del. – Sockennamnet, som är givet efter kyrkbyn (nu en tätort), är sammansatt av → åker och *Glima ’den glimmande’, ett antaget äldre namn på den genom kyrkbyn rinnande Glimån.

Glommen tätort, Morups snFaurås hdHalland. – Tätorten har utvecklats ur ett på 1880-talet anlagt fiskeläge, som lånat namnet från ett flyttblock på en intilliggande udde. Flyttblocket, också kallat Glomstenen (Glommasten), är sedan gammalt ett känt sjömärke (Glaumsteinn, Glymsteinn i medeltida isländska avskrifter rörande händelser i mitten av 1000- och 1200-talen, Glummen 1600-talets mitt; indirekt omtalat redan 1177 genom ett då känt ortnamn Glumstenskog). Glommen är förmodligen en förkortning av Glomstenen. En namnförklaring, dock osäker, är att namnet kan hänga samman med några norska namn på Glom-, bl.a. Glomstein, och däri ingående ord, t.ex. glaumr ’stojande munterhet’, i namn snarare ’stoj, larm’, glymja ’ge ifrån sig ett starkt ljud’. Orsaken till det halländska namnet vore havets ljudliga böljegång mot stenudden.

Glommersträsk tätort, Arvidsjaurs snLappland. – Namnet är givet efter en delvis uttorkad sjö vid tätorten. Förleden återspeglar sannolikt sjöns nu försvunna umesamiska namn, som ursprungligen kanske innehållit en motsvarighet till sydsam. gloeme med betydelsen ’något som sluttar inåt’ och jávrrie ’sjö’. Tätortens nuvarande umesamiska namn Midtjá är en förkortad form av Midtjávárrie, givet efter det berg på vilket byn är belägen. Förledens betydelse är inte känd, efterleden várrie betyder ’berg, fjäll’.

Glostorp sn, Oxie hdSkåne. (in) Glosthorp 1300-talets senare del. – Sockennamnet, som äldst avsåg kyrkbyn, innehåller antagligen mansnamnet fda. Glop i förleden. Efterleden är → torp ’nybygge’.

Glumman å, Väse snhdVärmland → Väse.

Glumslöv sn, tätort, Rönnebergs hdSkåne. (aff) Glumsloff 1455. – Sockennamnet, som ursprungligen avsåg kyrkbyn (nu en tätort), är sammansatt av mansnamnet fda. Glum och → löv.

Glömminge sn, Algutsrums hdÖland. (de …) Gløminge ca 1320 avskr. – Namnet har övertagits från en senare försvunnen kyrkby och har motsvarigheter i Möre i Småland samt i Uppland. Det innehåller en plural inbyggarbeteckning fsv. glømingar (→ -inge), bildat till ett ord *glom ’ljusning, öppning’ och troligen syftande på den markanta svackan i landborgen vid kyrkan.

Glöte by, Linsells snHärjedalen. Gløthæ 1420. – Innebörden hos namnet är oviss, möjligen är det bildat till namnet på den närliggande ån, Glötån, där förleden kan vara besläktad med glöta ’röra i vatten, plaska; rota, gräva’.

Gnarp sn, tätort, Hälsingland. (de) Gnarp 1344. – Namnet är svårtolkat. Som ursprunglig namnbärare har föreslagits antingen Bergsberget mitt i den öppna bygden eller Gnarpsån. Som bergnamn kan namnet innehålla ett ord *gnarp ’liten klump, knöl’ e.d., en växelform till det från norskan kända knarp ’knut i väv’. Bergnamnet har i så fall först övergått till bygdenamn och sedan till sockennamn. Om man betraktar Gnarp som ett ursprungligt ånamn, ligger det nära till hands att uppfatta det som ljudhärmande och samhörigt med dialektordet gnarp ’torrt, tonlöst knarr’ (Norduppland) och ’knarr (i skor)’ (norra Härjedalen). I så fall har kyrkans läge nära ån gett upphov till sockennamnet. Tätorten är framvuxen i anslutning till kyrkan och den 1927 öppnade järnvägsstationen.

Gnesta tätort, Frustuna snDaga hdSödermanland.(j) Gnytlistum 1383. – Tätorten, som fått sitt namn från byn Gnesta, har vuxit fram i anslutning till en järnvägsstation vid en 1861 öppnad bansträcka. Ortnamnet innehåller → sta(d). Förleden kan innehålla ett med fornspråkets gnit ’gnet, lusägg’ samhörigt mansbinamn, fsv. *Gnitle eller *Gnitlir. Möjligt är emellertid också att gnit- här åsyftar småsten, grus eller sand och att förleden i Gnesta föranletts av en stenig eller grusig naturlokal. Vid den intilliggande Frösjön finns en långsträckt höjd med rullstensgrus och sand, som kan tänkas ha givit upphov till Gnitl- i ett äldre, nu försvunnet namn på sjön.

Gnosjö kn, samt sn och tätort, Västbo hdSmåland. (jnnan) Gnoxrydh sokn 1397. – I jordeböckerna fr.o.m. 1538 finns ett kyrkohemman antecknat, men det är osäkert om här funnits någon kyrkby, vars namn efter vanligt mönster övertagits av socknen. Innebörden av förleden är oklar. Den ursprungliga efterleden → ryd ’röjning’ omvandlades under 1600-talet i skrift till sjö, väl på grund av kyrkans läge vid sjön Gnosjösjön. Det genuina uttalet av Gnosjö är »Gnox».

Godegård sn, tätort, Finspånga läns hdÖstergötland. – Socknen har fått sitt namn från bebyggelsen (numera tätort) Godegård (in Guthagarthom 1295). Det kan i förleden innehålla ettdera av de fornsvenska mansnamnen Godhe och Gudhi. Efterledens gård kan här betyda ’inhägnad plats’.

Gonäs tätort, Ludvika snDalarna. Godenäs 1562. – Tätorten, förr en by, är sannolikt namngiven efter ett vid gården Ån beläget näs i sjön Väsman. Det i förleden ingående adjektivet god kan syfta på givande fiske vid näset eller på bördig jord.

Gorsavággi fjälldal, Kiruna stadLappland. – Det nordsamiska namnet, med försvenskad stavning Kårsavagge, är sammansatt av gorsa ’ravin; trång, djup (bäck)dal’ och vággi ’fjälldal’. Namnet beskriver den djupa dalen med branta sidor.

Gothem sn, Gotland. Gaautheüm 1300-talet avskr. – Förleden innehåller ett forngutniskt *gaut ’utflöde’ syftande på Gothemsåns utflöde i havet. Efterleden är → hem ’boplats; gård’ eller ’bygd’. Det är oklart om sockennamnet återgår på ett gård- eller bygdenamn.

Gotland ö och landskap. (a) kutlanti 1000-talet (med runor, dvs. a Gutlandi), Gutland 1300-talet. – Förleden innehåller folkslagsbeteckningen gutar ’utgjutarna (av sädesvätska), männen, människorna’, nära besläktat med götar och formellt identiskt med goter. Efterleden är → land, antingen i betydelsen ’område, rike’ eller ’ö’. Den nuvarande skriftspråksformen Gotland (med o) beror på tyskt inflytande, kanske i någon mån kombinerat med lärd identifiering av gutar med goter. Jfr → Västergötland, → Östergötland.

Gotlands län län. – Namnet är bildat till landskapsnamnet → Gotland och syftar på länets omfattning.

Gotlands norra härad hd, Gotland. – Gotland har i modern tid varit indelat i två härad, Gotlands norra härad och → Gotlands södra härad.

Gotlands södra härad hd, Gotland. – Häradet är det södra av Gotlands två härad (→ Gotlands norra härad).

Gotska Sandön ö, Fårö snGotland. (prope) Sandø 1428, Gotscasande 1539. – Ön, lokalt kallad Sandön, är uppbyggd av sand och grus. Det i andra sammanhang föråldrade adjektivet gotsk betyder ’gotländsk’. Ön har i äldre tid också kallats Svenska Sandön (Swenske Sandön 1526).

Gottne tätort, Mo snÅngermanland. (i) Gotna 1443. – Namnet torde ursprungligen ha avsett den del av nuvarande Utterån (Gåtne åhn 1696), som vid Gottne mynnar ut i Moälven. Möjligen har ån hetat *Gutn/*Gotn, en bildning till verbet gjuta ’hälla, utgjuta (en vätska)’.

Gottröra sn, Långhundra hdUppland. Guttarør 1274 (avser kyrkbyn). – Namnet är övertaget från kyrkbyn. Det innehåller i efterleden rör ’(grav)röse’ och i förleden troligen genitiv av mansnamnet fsv. Gutte, alternativt genitiv singularis eller pluralis av folkslagsbeteckningen gute ’gotlänning’. Namnet har troligen äldst avsett ett nu förstört, större gravröse vid kyrkan, vilket i sen tid har kallats Guttis eller Gutkils rör. Enligt traditionen ska detta ha varit gravplats för en viking vid namn Gutte (Gutkil). Namnet återspeglar således en tradition om gravläggningen i detta röse, vilken dock ingalunda behöver vara historiskt korrekt.

Gottskär samhälle, Onsala snFjäre hdHalland. Gasekijll 1471 avskr. – På platsen har funnits en medeltida köpstad Gåsekil, som förlorade sina privilegier år 1539. Dess namn är sammansatt av genitiv pluralis av fågelbeteckningen gås och kil i betydelsen ’vik’. Framväxten av dagens namnform kan följas genom äldre belägg, som visar hur den ursprungliga anknytningen till gås och kil gått förlorad, t.ex. Gåttskiähl 1691 och Gottskärr 1825.

Gottsunda stadsdel, Uppsala stadUppland. (in) Gutasund 1304. – Namnet är givet efter gården Gottsunda (numera omdöpt till Eksätra). Efterleden avsåg ursprungligen ett forntida sund i nuvarande Hågaåns lopp vid gården. Förleden kan innehålla folkslagsbeteckningen gutar. Namnets bakgrund skulle då vara en hamn som brukats särskilt av gotländska farmän. Alternativt kan förleden innehålla det fornsvenska mansnamnet Guti.

Gran ö med fyrplats i Bottenhavet, Gnarps snHälsingland. – Önamnet är äldst belagt 1547. På ön finns granskog.

Gran lantbruksgymnasium, Piteå snNorrbotten. Gran 1770. – Skolan tillkom 1914 i anslutning till gården Gran. Möjligen har gården varit boställe åt kyrkoherde Olaus Graan, omnämnd 1667. 

Grangärde sn, tätort, Dalarna. (de) Grængia ca 1480. – Socknens äldre namn Gränge, ännu i våra dagar bevarat i dialektuttalet »Gränje», är lånat från nuvarande Kyrkbyn. Denna övertog i sin tur namnet från den intilliggande Bysjön, ursprungligen troligtvis kallad *Grænughe (sior) ’den »graniga» (sjön), Gransjön’ (till dialektformen grän ’gran’), förkortat till Gränge. Sjönamnet är givet i motsats till grannsjön Björken ’Björksjön’. Urspåringen till Grangärde började redan på 1600-talet, t.ex. Grängerd 1664, Grangierd 1687, men formen Grangärde slog igenom först på 1700-talet. Till sockennamnet Gränge är → Grängesberg bildat. Tätorten har vuxit fram kring kyrkan.

Granhammar gods, Västra Ryds snBro hdUppland. (in) Grenhammar 1344. – I namnet, äldst omnämnt 1299, ingår som förled den bl.a. från Uppland kända dialektformen grän ’gran’. Ändringen till gran är äldst betygad genom belägget j Granhamar 1445. Efterleden är dialektordet hammar ’stenig höjd, stenbacke’.

Granhult by (f.d. sn), Nottebäcks snUppvidinge hdSmåland. Granhult 1553. – Namnet, som ursprungligen betecknat en gård, innehåller trädbeteckningen gran och → hult. 

Graninge sn, Ångermanland. Gräninge 1547 (avser byn Västergraninge). – Graninge har betecknat ett finntorp i Långsele socken, vid vilket ett järnbruk anlades 1673. Kring bruket uppstod en församling, som 1873 blev annex under Långsele. Äldst har namnet avsett Graningesjön (Gräningen 1646), vars namn sannolikt är bildat till gran och betyder ’den av granskog omgivna sjön’. Skrivningarna med ä av by- och sjönamnet torde återge ett öppet uttal av a-ljudet.

Granö tätort, Degerfors snVästerbotten. Grenön 1539, Grannönn 1543. – Tätorten har vuxit fram ur en by. Förleden innehåller dialektformen grän ’gran’, vilket framgår både av äldre beläggformer, bl.a. den från 1539, och av dialektuttalet. Efterleden är ö. Namnet har ursprungligen syftat på en närbelägen ö i Umeälven, numera oftast kallad Ön, mera sällan Granön. I tätortsnamnet ändrades efterleden -ön till -ö 1979, medan -ön behållits i fastighetsregisternamnet.

Grava sn, Karlstads hdVärmland. (j) Grawu 1359. – Sockennamnet, lånat från gårdarna Grava vid kyrkan, kan innehålla fsv. grava ’nedskärning’ med syftning på en nedskärning i terrängen eller grop för djurfångst. En annan, kanske troligare, möjlighet är att gårdnamnet är ett äldre namn på den förbiflytande Gravån, fsv. *Grava, en bildning till fsv. grava ’gräva’ med syftning på åns nedskurna lopp.

Gravarne till 1963 namn på→ Kungshamn, f.d. fiskeläge, Sotenäs hd, Bohuslän. Grafwen 1746, Grafwenne 1748. – Namnet innehåller dativ singularis av ordet grav ’fördjupning i terrängen’, syftande på ortens läge mellan de påfallande höga bergsformationerna. Den nutida namnformen har anslutits till plurala ortnamn i bestämd form.

Gravendal samhälle, Säfsnäs snDalarna. – Samhället har vuxit fram kring det järnbruk som grundades på 1720-talet av Hans Sebastian Grave och namngavs efter honom. Förledens form på -en- beror på mönster från tyskan. Efterleden dal är snarast schablonmässigt given efter mönster av herrgårdsnamn men är också sakligt motiverad, då bebyggelsen i huvudsak ligger i en sänka längs Sävälven.

Graversfors tätort, Kvillinge snBråbo hdÖstergötland. – Namnet är givet efter Jacob Graver (1709–1779), ägare till ett manufakturverk och en masugn invid ett vattendrag på orten. – Bild 24.

Grebbestad tätort, Tanums snhdBohuslän. (til) Grebystad 1746. – Förleden i namnet på detta gamla fiskeläge innehåller bynamnet Greby, äldre *Grjotby, bildat till fvn. grjót ’sten, stenig mark’, syftande på bautastenar vid byns gravfält, och → by ’gård; by’. Efterleden är stad ’båtplats’.

Grebo sn, tätort, Bankekinds hdÖstergötland. ecclesie Grepaboo 1354. – Socknen har troligen fått sitt namn från prästgården. Det innehåller i så fall → bo ’bostad, gård’. Förleden kan innehålla ett mansnamn fsv. *Grepe. Tätorten har vuxit fram vid kyrkan och fått sitt namn från socknen.

Greby by, Tanums snhdBohuslän → Grebbestad.

Grecken sjö, Nora snNoraHjulsjö hdVästmanland → Grecksåsar.

Grecksåsar by, Nora snNoraHjulsjö hdVästmanland. Grykkis aassa 1490-talet. – Namnet betyder ’åsarna vid sjön Grecken’. Sjöns namn (Greken 1692) är en parallell till Grycken vid → Grycksbo, men med annan ljudutveckling.

Grensholm gods, Vånga snFinspånga läns hdÖstergötland. Grenssholm 1512. – Ortnamnets förled innehåller genitiv av ättnamnet Gren. Efterleden → holm har schablonmässig prägel. Ett tidigare namn på gården var Ål (Aal 1321); det åsyftar sannolikt en långsträckt terrängformation på platsen (jfr → al).

Grevbäck sn, Kåkinds hdVästergötland. Grutbec 1220- eller 1230-talet (avser kyrkbyn). – Socknen har fått sitt namn från kyrkbyn. Det innehåller gryt ’stenanhopning, stenig mark’ och bäck. Ett mindre, stenigt vattendrag rinner förbi sockenkyrkan. Sedan förleden genom ljudutvecklingen fått formen Gre- har namnet felaktigt anslutits till ordet greve.

Grevie sn, tätort, Bjäre hdSkåne. (j) Græwia 1320-talet avskr. – Socknen har fått sitt namn efter kyrkbyn. Det innehåller en böjningsform av ordet gravhög (jfr → hög); två bronsåldersgravar finns vid kyrkan. Tätorten, norr om kyrkbyn, har vuxit fram kring en järnvägsstation vid en 1885 öppnad bana.

Grevie, Mellan-, Västra, Östra sn, by, sn, Skåne → Mellan-Grevie och  → Östra Grevie.

Grillby tätort, Villberga snTrögds hdUppland. (de) Grillaby 1318 (avser byn). – Namnet är övertaget från en by. Det innehåller i förleden en form av ett fornsvenskt *grȳtil (*grītil) ’hög av stenar’ o.d. Efterleden är → by ’gård; by’.

Grimeton sn, Himle hdHalland. Grimetunæ, (de) Grymætún ca 1300 (avser kyrkbyn). – Socknen har fått namn efter kyrkbyn. Förleden kan innehålla genitiv *Grimu av ett ånamn *Grima med oklar betydelse, avseende nuvarande Mjöavadsbäcken och Långebrokanalen nära kyrkbyn. Efterleden innehåller antingen tun ’inhägnat område, gårdsplats’ eller, ehuru mindre troligt, → tuna.

Grimmared sn, Marks hdVästergötland. (j) Grimarydha soken 1435. – Namnet, som är lånat från kyrkbyn, tycks i förleden innehålla genitiv av ett mansnamn fsv. *Grime; efterleden är → ryd ’röjning’.

Grimslöv tätort, Skatelövs snAllbo hdSmåland. (j) Sundragriimsleff 1403. – Namnet, som äldst betecknat byn Grimslöv, innehåller i förleden genitiv av mansnamnet fsv. Grim. Efterleden är → löv. Formen från 1403 (vars förled är fsv. sundre ’söder-’) antyder att byn vid den tiden har varit uppdelad.

Grimstens härad hd, Närke. (j) Grymostens hæradhe 1385. – Ordet grima har i svenska dialekter betydelsen ’strimma, fläck’; fsv. grima är bl.a. känt i betydelsen ’(uthugget) gränsmärke (i träd)’. Grimstens härad har namn efter en sten med en »grima», Grimstenen på Sörbyhammaren i Sörby by i Viby socken. Den ljusgrå stenen utmärks av en svart spricka, i mitten utvidgad till en grop. Invid Grimstenen får häradet antas ha haft sin samlingsplats. Ett diplom 1453 är daterat j Viby sochn opa Grymsteens ting. – 

Grimstorp tätort, Norra Sandsjö snVästra hdSmåland. Grimestorp 1545, Grymstorp 1554. – Namnet, som äldst tillkom gården Grimstorp, innehåller genitiv av mansnamnet fsv. Grim och → torp ’nybygge’.

Grimsås tätort, MosseboNittorps snrKinds hdVästergötland. – Tätorten har vuxit fram kring en järnvägsstation, som öppnades för trafik 1902. Dess namn är givet efter den närbelägna gården Grimsås (Grimsås 1540) i Mossebo. Det innehåller genitiv av mansnamnet fsv. Grim och ås med syftning på en höjd vid gården.

Grinneröd sn, Inlands Fräkne hdBohuslän. (j) Gryndariodærs sokn 1388. – Någon gård eller by som ursprungligen burit namnet Grinneröd är inte känd. Förleden kan vara ett i de nordiska språken nu försvunnet *grind ’sand, grus’, syftande på jordmånen. Efterleden är fvn. rjóðr ’röjning’ (→ ryd). 

Grinstad sn, Sundals hdDalsland. Grinstadha sokn 1413. – Socknen har fått sitt namn från en bebyggelse vid kyrkan. Det innehåller mansnamnet fsv. Grim och → sta(d).

Gripsholm slott, Mariefreds stadSödermanland. Gripsholm 1381. – Slottet, beläget på en holme (→ holm) i Mälaren, har fått namnleden Grips- efter drotsen Bo Jonssons vapenbild, griphuvudet. I ett brev utfärdat 1380 eller 1379 omtalas godset som Næsboholm; Näsboholm ’Näsbybornas holme’ (→ holm) har sannolikt ursprungligen varit namnet på den holme där Gripsholms slott vid denna tid uppfördes. Bebyggelsen Näsby var belägen på norra delen av det näs som skjuter ut i Gripsholmsviken strax väster om Gripsholm.

Grisslan fiskeläge, Själevads snÅngermanland. GrijsLand 1714, Grislan 1720. – Namnet har föreslagits innehålla ett *grytla, bildat till gryt ’stenanhopning, stenig mark’, syftande på stenig terräng vid fiskeläget.

Grisslehamn tätort, Väddö snVäddöHäverö skgUppland. – Namnets förled innehåller fågelbeteckningen grissla. Det har ursprungligen avsett hamnen vid Gamla Grisslehamn, belägen ca 15 km söder om det nuvarande samhället. Fram till mitten av 1700-talet var denna plats överfartsort till Åland. På grund av att hamnen grundats upp, flyttades då trafiken till nuvarande Grisslehamn, varvid alltså även namnet följde med. 

Grolanda sn, Vilske hdVästergötland. (j) Grolandesokn 1397. – Socknen har troligen fått sitt namn från en bebyggelse vid kyrkan. Det plurala (se inl. 3.3.1) ortnamnet innehåller troligen ett ord *groland ’äng med rik gräsväxt’ eller möjligen ’grönskande äng’.

Grosken sjö, Grovare snÅs hdVästergötland → Grovare.

Grovare sn, Ås hdVästergötland. (j) Growarom 1386. – Socknen har troligen fått sitt namn från en bebyggelse vid kyrkan. Namnets förled innehåller måhända ett äldre namn, fsv. *Gro(e), på sjön Grosken, sammanhängande med verbet gro ’växa’ och åsyftande benägenhet att översvämma. Efterleden kan innehålla ett fornsvenskt *vara ’höglänt markområde; grusmark’ e.d. Den gamla sockenkyrkan låg nära sjön Grosken, vid vilken det finns höjder.

Grude sn, Gäsene hdVästergötland. Ecclesiam Grodha 1364. – Socknen har fått sitt namn från kyrkbyn. Det antas kunna innehålla ett med grus besläktat ord, fsv. *grodha ’krossgrus’ e.d. Kyrkbyn ligger på en grusås.

Grums kn, samt sn och tätort, Grums hdVärmland. (de) Gromshæret 1331. – Kommunen har fått namn efter tätorten Grums, som har vuxit fram kring kyrkan och den 1875 öppnade järnvägsstationen och fått namn efter socknen. Den grunda innersta delen av Grumsfjorden och det tidigare sanka området däromkring, väster och nordväst om sockenkyrkan, kan ursprungligen ha burit namnet *Grom. Detta kan hänga samman med dialektordet grom ’slipavfall; grummel; kaffesump’, i äldre nysvenska med betydelsen ’drägg, slam, gyttja’. Sockennamnet, ursprungligen med efterleden → härad i betydelsen ’bygd’, skulle då betyda ’bygden kring Grom’. Till tätorten Grums räknas också industriorten → Slottsbron. 

Grums härad hd, Värmland. Gromshærad 1300-talets slut. – Häradsnamnet återgår på det bygdenamn, fsv. Gromshæradh, som också möter som sockennamn (→ Grums). 

Grundkallen fyrtorn i Bottenhavet, Gräsö snFrösåkers hdUppland. – Fyrtornet är beläget i närheten av grundområdet Grundkallegrund, lokalt kallat Grundkallarna. I efterleden ingår möjligen det bl.a. från Upplandskusten kända dialektordet (land)kalle ’isbildning vid strand’, från finlandssvenska dialekter känt i betydelsen ’grund till havs (där det brukar bildas vallar av drivis)’.

Grundrämmen sjö, Malungs snDalarna → Rämmen.

Grundsjön vattenmagasin, Hede snHärjedalen. Grundsiön 1645 (avser Övre Grundsjön). – Före inrättandet av vattenmagasinet fanns här två sjöar, Nedre och Övre Grundsjön. Förleden i namnet kan vara adjektivet grund ’föga djup’ eller substantivet grund ’undervattensgrund’. Sjöns sydsamiska namn Kråananjaevrie, med efterleden jaevrie ’sjö’, återgår troligen på det svenska namnet.

Grundsunda sn, Ångermanland. (De) Grundasund 1344. – Namnet betyder ’det grunda sundet’. Möjligen har det från början betecknat den vid byn Fanbyn belägna å som rinner från en sjö nära kyrkan och långt tillbaka kan ha utgjort ett sund. Ändelsen -a är ett senare tillägg (jfr inl. 3.3.1).

Grunnan fiskeläge vid den innersta delen av Mjällomviken, Vibyggerå snÅngermanland. – Namnet innehåller bestämd form singularis av det ångermanländska dialektordet grunne ’uppgrundning’.

Grycken sjö, Stora Kopparbergs snDalarna → Grycksbo.

Grycksbo tätort, Stora Kopparbergs snDalarna. (j) Grykkisbodhom 1386. – Namnets efterled är pluralis av → bod med syftning på fäbodar. Förleden innehåller genitiv av en äldre form av sjönamnet Grycken ’den »grytiga», dvs. den steniga (sjön)’, bildat till gryt ’stenanhopning, stenig mark’.

Gryt sn, Östra Göinge hdSkåne. (i) Gryth 1403 sen avskr. – Sockennamnet, som lånats från kyrkbyn, innehåller fda. *gryt ’sten’, här i betydelsen ’stenig mark’.

Gryt sn, Daga hdSödermanland. (de) Grutum 1280- eller 1290-talet? – Socknen har fått namn från kyrkbyn. Det innehåller gryt eller möjligen fsv. *gryta i betydelsen ’stenanhopning, stenig mark’.

Gryt sn, tätort, Hammarkinds hdÖstergötland. (j) Gryto sokn 1378. – Sockennamnet återgår på ett fornsvenskt Gryta som en gång tjänstgjort som önamn. Det är bildat till gryt i betydelsen ’stenanhopning, stenig mark’. Sockenkyrkan ligger på en bergig halvö, tidigare ö, som kallats Kyrkön. Tätorten har vuxit fram vid kyrkan.

Gryta sn, Hagunda hdUppland. (in) Grytum 1292 (avser byn). – Socknen har övertagit kyrkbyns namn. Detta innehåller gryt i betydelsen ’stenanhopning, stenig mark’ och syftar på den synnerligen blockrika moränmarken på platsen. – Bild 26.

Grytan f.d. artilleriskjutfält, by, Brunflo snJämtland. Grytenæ ca 1400. – Skjutfältet anlades 1893 på utmark till byn Grytan. Bynamnet är en ursprunglig sammansättning av gryt ’stenanhopning, stenig mark’ och → vin ’betesmark; äng’. 

Gryteryd sn, Västbo hdSmåland. (in) Grytorydh 1337. – Socknen har fått namn efter kyrkbyn. Det innehåller i förleden genitiv singularis av ett fornsvenskt *gryta ’stenig mark’, en bildning till gryt ’sten’. Efterleden är → ryd ’röjning’. Kring byn och kyrkan finns röjnings- och odlingsrösen.

Grytgöl tätort, Hällestads snFinspånga läns hdÖstergötland.  – Ett stångjärnsbruk anlades i byn Grytgöl (Grytagyl 1410) på 1600-talet. Ortnamnet innehåller göl ’tjärn, göl’ med syftning på den intilliggande lilla sjön Grytgölen. Dess namn innehåller gryt ’stenanhopning, stenig mark’, men det är möjligt att namnet direkt eller indirekt har bildats till den närbelägna sjön Grytens namn.

Grythyttan sn, tätort, GrythytteHällefors hdVästmanland. Grythehytta ca 1539. – Kyrkbyn har givit socknen dess namn, som har antagits innehålla gryta ’järngryta’. Efterleden är hytta ’smältugn för metallframställning’. Ursprungligen torde namnet, ’hyttan där man tillverkar järngrytor’, ha avsett själva hyttan.

Grytnäs sn, Folkare hdDalarna. (ii) Grytones 1353 (avser kyrkbyn). – Sockennamnet är övertaget från Kyrkbyn, som ända in i vår tid också har kallats för Grytnäs(byn). I förleden ingår säkerligen ett till gryt ’sten’ bildat ånamn *Gryta med syftning på den steniga Grytnäsån. Efterleden bör ha avsett ett näs vid ån i närheten av Kyrkbyn, snarast det som bildas av den skarpa åkröken öster om kyrkan.

Gryvlan å, Älvdalens snDalarna → Grövelsjön.

Gråbo tätort, Stora Lundby snVättle hdVästergötland. – Stationen och tätorten har vuxit fram kring en järnvägsstation vid en bandel öppnad för trafik 1899. Dess namn är givet efter den närliggande gården Gråbo (Grobo 1550). Ortnamnet kan innehålla en motsvarighet till kvinnonamnet fvn. Gróa eller ett mans(bi)namn bildat till adjektivet grå. Efterleden innehåller → bo ’bostad, gård’ eller → bod.

Gråborg fornborg, Algutsrums snhdÖland. Grå Borg 1827. – Namnet är sammansatt av adjektivet grå och borg ’befästning’. Förledens grå kan syfta på stenmurarnas färg eller ha den från dialekterna välkända betydelsen ’gammal’. I det senare fallet ska namnet förstås som ’den gamla borgen’. Ett äldre namn på borgen var troligen Backaborg (Bakkaborgh mitten av 1400-talet) där förleden syftar på höjdsträckningen Borg backe. Efter borgen har också den intilliggande byn Borg (i Borgh 1371) fått namn.

Gråmanstorp by, del av Klippans kn (f.d. sn, Norra Åsbo hd)Skåne. Grymelstørp 1378 avskr. (avser kyrkbyn). – Förleden i sockennamnet, givet efter kyrkbyn, är troligen genitiv av mansnamnet fda. Grimulf. Efterleden är → torp ’nybygge’. Med utgångspunkt i den i dialekten utvecklade formen »Grommestorp» ombildades namnet i skrift under första hälften av 1600-talet till Gråmanstorp. Socknen uppgick 1945 i → Klippan.

Gråträsk kapellby, Piteå snNorrbotten. – Byn har övertagit namnet från den intilliggande sjön Gråträsket (sjönamnet äldst belagt 1553, bynamnet 1562). Förleden är adjektivet grå, snarast med syftning på vattnets färg, efterleden träsk ’(större) sjö’.

Gräfsnäs tätort, gods, Erska snBjärke hdVästergötland. Gräffznäs 1551. – Gräfsnäs järnvägsstation anlades vid en 1899 öppnad bandel. Den där framvuxna tätorten har fått sitt namn från Gräfsnäs säteri. Namnets efterled åsyftar det näs i sjön Anten där Gräfsnäs slottsruin ligger. Förleden kan innehålla ett fornsvenskt *græft eller *græv ’grävd fördjupning, grav’. Ett tidigare än Gräfsnäs belagt 1500-talsnamn på egendomen är Loholm, en utvidgning med → holm av det fornsvenska Lo (Loo 1458). Lo betyder troligen ’lågt liggande äng’ eller ’glänta, öppen plats’ e.d.

Grängesberg förs., tätort, Grangärde snDalarna. – Församlingen tillkom 1904 efter att tidigare ha ingått i det år 1892 utbrutna Grängesberg-Hörkens kapellag i Ljusnarsbergs socken i Västmanland och Grangärde socken. Namnet Grängesberg, äldst belagt 1685, är övertaget från ett gruvområde. I förleden ingår Gränge, en äldre form av sockennamnet → Grangärde. Efterleden är berg ’bergverk, gruvfält’.

Gränna stad, Småland. (jn) Grænnum 1250. – Staden är belägen på ägorna till den nu försvunna byn Husaby mellan sockenkyrkan och Vättern. Namnet har äldst varit ett bygdenamn och innehåller pluralis av ett ord fsv. *grænne ’grannelag, bygd’, betecknande den långsmala, avgränsade bygden mellan Vättern och den höga förkastningsbranten i öster.

Gränome by, Stavby snOlands hdUppland → hem.

Gränsö herrgård, ö, Västerviks stadSmåland. Gransö 1544, Gränsöö 1560. – Förleden innehåller genitiv av gran eller biformen gräne, här med kollektiv betydelse och syftande på riklig granskog på öns södra delar.

Gränum tätort, by, Jämshögs snListers hdBlekinge. (j) Grænnium 1417. – Namnet innehåller troligen dativ pluralis av ett forndanskt *græn ’gran’. Tätorten Gränum, söder om den gamla byn, har vuxit fram kring en järnvägsstation vid en bana öppnad 1886. Som poststation bar samhället namnet Gränumsby från 1947 till början av 1970-talet.

Gräsgård sn, Gräsgårds hdÖland. (iuxta) Gresgard 1279. – Sockennamnet är sammansatt av gräs och ordet gård, det senare troligen i en äldre betydelse ’inhägnad; inhägnat område’ o.d., jfr också fsv. græsgardher ’örtagård, trädgård’. Namnet kan ursprungligen ha avsett den berömda fornborgen Eketorp som i sin sista fas var i bruk fram emot 1200-talets mitt. För detta talar formuleringen i två medeltida brev från 1279, där kyrkorna i Ottenby (nu Ås) och Södra Möckleby omtalas ligga iuxta Gresgard ’vid Gräsgård’ och inte iuxta ecclesie Gresgard ’vid Gräsgårds kyrka’, som man hade väntat sig om det var kyrkan som avsågs. Det skulle i så fall kunna röra sig om ett ursprungligt ägonamn, tillkommet under borgens ödeperiod under sen järnålder och syftande på rik gräsvegetation på de bördiga kulturlagren innanför borgmurarna. Namnet Eketorp på fornborgen är känt från 1600-talet och givet efter byn närmast söder om anläggningen.

Gräsgårds härad hd, Öland. (i ...) Græsgardha hæradz 1423, Græsgaardz hærat 1447. – Häradet har namn efter sin tingsplats, som kan ha legat i Eketorps fornborg (→ Gräsgård). Häradsnamnet får då antas syfta på en tingsplats, benämnd Gräsgård. Det äldsta belägget på häradsnamnet synes innehålla genitiv av en till tingsplatsnamnet bildad inbyggarbeteckning *græsgardhar, syftande på dem som samlades till ting vid Gräsgård.

Gräsmark sn, Fryksdals hdVärmland. – Socknen blev kapellförsamling under Sunne socken 1751 (ett kapell hade dock funnits sedan mitten av 1600-talet) och egen församling 1791. Namnet är troligen ett äldre namn på de gräsrika områdena kring sjöarna Övre Rottnen och Grässjön, norr om sockenkyrkan, där byn Gräsmarken (Gresmarcke 1564) ligger.

Grästorp tätort, Tengene snViste hdVästergötland. – Tätorten, vars järnvägsstation öppnades 1866, har fått sitt namn från byn Grästorp (Grettiistorp 1485) på platsen. Namnet innehåller genitiv av ett mot fvn. Grettir svarande fornsvenskt mansnamn och → torp ’nybygge’.

Gräsö ö och sn, Frösåkers hdUppland. (j) Græsø 1490. – Namnet ska troligen förstås som ’den gräsrika ön’. Det torde ursprungligen ha syftat på en mindre ö där Gräsö herrgård nu är belägen.

Gräve sn, Örebro hdNärke. (De) Grauu 1314?., Curiam meam [’min gård’] Græwa 1326. – Kyrkbyn har givit socknen dess namn. Det innehåller en böjningsform gravu av fsv. grava ’grav’, här troligen i betydelsen ’fångstgrop’. Övergången a &gt; ä är föranledd av den efterföljande stavelsens u.

Grödby tätort, Sorunda snSotholms hdSödermanland. (i) Grodhby 1409. – Samhället har namn efter byn Grödby. I förleden kan detta namn innehålla ett ånamn *Grodh(a) ’den svällande, översvämmande’ syftande på ån mellan Lövsjön och Muskan. Namnformen Grödby etableras på 1600-talet, kanske under inflytande från det närbelägna → Grödinge, som vid samma tid ersätter ett äldre Grodinge (Grodunge). Efterleden är → by ’gård; by’.

Grödinge sn, Svartlösa hdSödermanland. (de) Grodungy 1300. – Till grund för sockennamnet ligger troligen ett ånamn *Grodh(a) ’den svällande, översvämmande’, sannolikt ett äldre namn på Norgaån. Till detta namn har bildats en inbyggarbeteckning *grodhungar ’de som bor vid ån *Grodh(a)’ (→ -inge) och därav ett bygdenamn avseende området kring ån. Redan före sockenbildningen torde namnet ha fått en vidare syftning, och det har därför kommit att bli namn på socknen som omfattar ett betydligt större område än Norgaåns dalgång. Namnet ändrades på 1600-talet till Grödinge, vilket sannolikt ska betraktas som en uppsnyggning av det till lustigheter inbjudande Grodunge.

Grönahög sn, Kinds hdVästergötland. Grønahøgx sokn 1366. – Sockennamnet är lånat från en bebyggelse vid kyrkan. Det betyder ’den gröna (eller grönskande) högen (höjden)’. Kyrkan ligger i kuperad terräng.

Gröna Lund nöjespark, Djurgården, Stockholms stad. – Namnet avsåg på 1700-talet ett traktörsställe, känt bl.a. från Bellmans diktning. Detta låg invid den enda trädgården som fanns i Djurgårdsstaden, vilket har föranlett namnet. Kanske växte här höga och lummiga träd.

Grönbo f.d. bruk, Fellingsbro snhdVästmanland. Grönbo 1655. – Bruksnamnet torde vara bildat till sjönamnet Gröningen, som är en bildning till färgadjektivet grön. Efterleden -bo är möjligen given efter andra ortnamn på -bo (→ bod).

Grönby sn, Vemmenhögs hdSkåne. (pro [’för’]) Gryndby 1313 avskr. (avser kyrkbyn). – Sockennamnet, som ursprungligen avsåg kyrkbyn, innehåller i förleden antingen grind, här kanske i betydelsen ’kreatursfålla’, eller fda. *grind ’grus’; ombildningen i anslutning till adjektivet grön har skett i sen tid. Efterleden är → by ’gård; by’.

Grönhögen samhälle, Ventlinge snGräsgårds hdÖland. Grönehögz hampn 1646. – Namnet avser från början en större gravhög (→ hög) invid hamnen. Förleden syftar på dess gröna färg (på grund av vegetationen).

Gröningen sjö, Fellingsbro snhdVästmanland → Grönbo.

Grönsö gods, Kungs-Husby snTrögds hdUppland. (in) Grunsø 1309 (avser en ö). – Huvudgården i godskomplexet är belägen på ön Grönsö i Mälaren. Förleden i namnet är oklar; närmast till hands ligger det att anta att den utgörs av substantivet grund. Den nuvarande stavningen med ö i förleden kan föras tillbaka till mitten av 1400-talet (pa Grøønsøø 1457 om ön).

Grötlingbo sn, Gotland. Grotlingabo 1300-talet avskr. – Förleden innehåller en forngutnisk inbyggarbeteckning grautlingar, som kan förstås på olika sätt. Det kan röra sig om en bildning med -ling (→ -inge) till ett forngutniskt *graut ’stenig mark’ e.d. Alternativt kan dock ett sammansatt ord eller ortnamn *grautling/Grautling ligga till grund. Ett sådant ord eller namn skulle då vara sammansatt av nämnda *graut och ett forngutniskt *ling ’ljung, ris’, ’ljungbevuxen mark’ e.d. Det sistnämnda ingår i namnet Lingen avseende ett skogsområde i socknen. Efterleden är → bo ’bygd’.

Gröv gårdnamn, Härjedalen → Evagraven.

Grövelsjön sjö, Idre snDalarna. – Sjön, som delvis ligger i Norge, är troligast namngiven efter sin utloppså. Dess namn Grövlan kan liksom ånamnet Gryvlan i Älvdalens socken och flera norska namn vara bildat till ett ord som i norska dialekter uppträder i formen gruvl och betyder ’grovt grus; samling av stora stenar, stenigt ställe’.

Grövlan å, Idre snDalarna → Grövelsjön.

Gualöv sn, tätort, Villands hdSkåne. (de) Guthælef 1347 (avser kyrkbyn). – Socknen har fått sitt namn efter kyrkbyn. Det innehåller mansnamnet fda. Guthi och → löv. Tätorten, strax öster om den gamla kyrkbyn, har vuxit fram kring en 1874 öppnad järnvägsstation.

Gubbängen stadsdel, Stockholms stad. – Namnet är givet efter gården Gubbängen (Gubenge 1627), ursprungligen ett torp under Älvsjö. Torpet uppges 1744 ligga vid »Elfsiö Herregård Äng», och möjligen kan det röra sig om en skämtsam namnbildning, då ängen ägdes av en herreman, en »gubbe».

Gudhem sn, tätort, Gudhems hdVästergötland. (in) Gudhem 1170-talet? (avser Gudhems kloster). – Sockennamnet härrör från kyrkbyn, där ett kloster anlades under senare hälften av 1100-talet. Namnet Gudhem med varianter, Gudum m.fl., förekommer sammanlagt elva gånger i Danmark, Norge och Sverige. Namnen kan därför säkerligen återföras på ett ord sammansatt av gud med syftning på hedniska gudar och hem i betydelsen ’hemvist’ (jfr → hem). Gudhem kan återges med ’plats där gudarna uppehåller sig och ägnas särskild dyrkan’. Tätorten har vuxit fram vid en vägkorsning ett stycke söder om sockenkyrkan, i anslutning till Gudhems kungsgård.

Gudhems härad hd, Västergötland. Guðems haræd 1200-talets slut. – Häradet har namn efter kyrkbyn i socknen → Gudhem.

Gudingen fjärd, LoftaLoftahammars snrNorra Tjusts hdSmåland. Gudingen 1600-talet. – Namnet kan vara en förkortning av den parallella formen Gudingefjärden. Förleden i detta senare namn är säkerligen guding ’ejderhane’.

Gudings gårdar, Vallstena snGotland → Gudingsåkrarna.

Gudingsåkrarna åkrar och plats för Gotlands största offerfynd, Vallstena snGotland. – Fyndet består av omkring 500 vapen, främst från 800–900-talet e.Kr. Åkrarna har tidigare hört till gården Lilla Gudings, tillsammans med gården Stora Gudings kallad Gudings (Gudings 1523). Innebörden av detta namn är oviss.

Gudmundrå sn, Ångermanland. (de) Gudmundaradh 1344. – Efterleden -rå återgår på fsv. radh ’bygd’ (→ härad). Förleden är mansnamnet Gudmund. Namnet, som alltså betyder ’bygden som har Gudmund till ledare’, är ett av de få bygdenamn som har ett personnamn som förled.

Gudmundtorp sn, Frosta hdSkåne. (in) parochia Gutmundathorp 1300-talets början. – Sockennamnet, som ursprungligen avsåg kyrkbyn, innehåller mansnamnet Gudmund och → torp ’nybygge’.

Gudsberga f.d. cistercienskloster, Husby snDalarna. – Klostret, också kallat Husby kloster, grundades 1486 vid den nu försvunna gården Riddarhyttan och upphörde 1538. Av klostret finns i dag bara lämningar kvar. Den nuvarande bebyggelsen på platsen heter Kloster, i äldre belägg och ännu i dag i genuint språk Klostret (Clöstredt 1535). Namnet Gudsberga, äldst Gudsberg, tycks ha valts av abbotarna vid klostren i Alvastra i Östergötland och Julita i Sörmland. Förleden är genitiv av Gud. Efterleden berg är troligast schablonmässigt given, må vara att klostrets läge i en dalgång mellan två närliggande berg kan ha verkat inspirerande.

Guldheden stadsdel, Göteborgs stadVästergötland. Gullheden 1782. – Namnet torde ursprungligen ha avsett en ägomark under byn Krokslätt, senare även en mindre bebyggelse. Det är sammansatt av gull ’guld’ och hed, här i betydelsen ’öppen slät mark’ o.d. Innebörden av namnet är oviss, men det är möjligt att förleden ska uppfattas som berömmande.

Guldrupe sn, Gotland. Gudurpi 1300-talet avskr. – Senare leden är → torp ’nybygge’. Förledens ursprung är oklart.

Guldsmedshyttan samhälle, Lindes snLindesRamsbergs hdVästmanland. Gwlsmedz hytte 1470-talet. – Namnet, som ursprungligen betecknat en hytta, är bildat till guldsmed, kanske i funktion som mansbinamn, och hytta ’smältugn för metallframställning’.

Gullabo sn, Södra Möre hdSmåland. Gwllebode 1536 (avser en gård). – Socknen, som bildades 1870 genom utbrytning från Torsås, har namn efter gården Gullabo. Det innehåller i förleden mansnamnet fsv. Gulle och i efterleden pluralis av → bod.

Gullaskruv samhälle, Hälleberga snUppvidinge hdSmåland. Gullaskrvff 1539 (avser en by). – Samhället är framvuxet kring Gullaskruvs glasbruk, i drift 1893–1983. Glasbruket övertog namnet från säteriet Gullaskruv 5–6 km i sydöst. Namnglidningen från säteriet till bruket förklaras enklast av att brukets grundare Axel Emil Lewenhaupt var bosatt på Gullaskruvs säteri. Förleden i Gullaskruv är fornsvensk genitiv av mansnamnet Gulle. Efterleden innehåller ordet skruv, i dialekterna bl.a. med betydelsen ’strut’, här med oviss syftning. Det har bl.a. satts i samband med medeltidens järnhantering, kanske som benämning på något slags smältugn. 

Gullbergs härad hd, Östergötland. (i) Gulbærxhæreth 1353. – Häradet har namn efter tingsplatsen Gullberg, betygad som sådan under medeltiden. Härmed avses Gullbergshögen i Vreta klosters socken strax öster om Vreta klosters kyrka, en kulle som kan ha hyst fornlämningar och uppenbarligen varit utsatt för skattsökning. Till Gullbergshögen är knutna sägner om guldskatter, som dock kan vara sekundära till namnet. Vad Gull- i Gullberg i så fall syftar på kan inte säkert avgöras. Det kan vara allmänt berömmande, avseende den bördiga jorden runt kullen, eller syfta på gul växtlighet; det har vuxit rikligt med gullvivor på kullen. – Bild 27.

Gullbrandstorp tätort, Harplinge snHalmstads hdHalland. (i) Gulbranstrop 1501. – Tätortsnamnet utgår från ett bynamn, vars förled innehåller mansnamnet fda. Guthbrand, antingen i denna ursprungligare form eller också i en yngre form Gullbrand. Efterleden är → torp ’nybygge’.

Gullbranna tätort, Eldsberga snTönnersjö hdHalland. (j) Guldbrynde 1408 avskr., Gulbrönde 1570-talet. – Tätorten har i sen tid vuxit fram i anslutning till byn Gullbranna. Förleden tycks vara gull ’guld’ med oviss syftning. Att efterleden troligen innehåller en form av brunn (i dialekten brönn), här med betydelsen ’göl; källa’, antyds av både dialektuttalet »Gullbrönna» och äldre skriftformer.

Gullered sn, Redvägs hdVästergötland. Gullered sogen 1540. – Socknen har fått sitt namn från kyrkbyn. Det innehåller genitiv av mansnamnet fsv. Gulle och i efterleden → ryd ’röjning’.

Gulleråsen tätort, Boda snDalarna. – Namnet, känt från 1530-talet, har ursprungligen syftat på den ås som tätorten ligger på. Förleden innehåller sannolikt en dialektal genitivform av ett från bl.a. denna by känt kvinnonamn Gulla.

Gullholmen sn, ö, f.d. fiskeläge, Orusts västra hdBohuslän. Guldholmen 1585. – Socknen har fått sitt namn efter ön Gullholmen. Förleden, som är omdiskuterad, har bl.a. föreslagits innehålla ordet guld, troligen syftande på förekomst av glimmer e.d. Efterleden är holme.

Gullmarn havsvik, Bohuslän.Goðmarr tidigare delen av 1300-talet, Gulmarn, -maren, Guldmaren senare delen av 1500-talet. – Namnet, som ibland skrivs Gullmarsfjorden, innehåller fvn. goð ’(hednisk) gud’, med övergång ð (= dh) till l, och fvn. mar ’hav’. Havsviken har alltså på något sätt förknippats med högre makter. Efterleden fjord är ett senare tillägg.

Gullringen tätort, Södra Vi snSevede hdSmåland. – Namnet har ursprungligen avsett ett kärr längs Vervelån. Som sjönamn förekommer Gullringen ’Guldringen’ på flera platser i landet. Det rör sig troligen om s.k. noanamn, dvs. insmickrande namn, som har ersatt äldre, tabubelagda namnformer. Vilken den äldre formen har varit i detta fall är inte känt. Jfr → Gullspångsälven. 

Gullspång tätort, Amnehärads snVadsbo hdVästergötland. – År 1685 omtalas en såg i Gullspång, och på 1820-talet anlades ett järnbruk där. Ortnamnet har uppfattats som ett insmickrande namn på Gullspångsälven (Gulspång 1560) med innebörden ’guldsmycke’. Namnet Gullspång har dock även ansetts åsyfta en spång till en holme (Gullstenen) i älven. – Ett äldre namn på Gullspångsälven är Amn (Ampn 1249 avskr.). Det har givit upphov till sockennamnet → Amnehärad.

Gullspångsälven vattendrag, Amnehärads snVadsbo hdVästergötland → Gullspång.

Gullåkra by, Brågarps snBara hdSkåne → Uppåkra.

Gullänget stadsdel, Örnsköldsviks stadSjälevads snÅngermanland. Guldänget 1804. – Namnets förled innehåller sannolikt ordet guld med berömmande innebörd. Efterleden är dialektordet änge ’ängsmark’.

Gumboda by, Nysätra snVästerbotten. (j) Gwnbode 1498. – Namnet innehåller möjligen som förled genitiv fsv. Gumma av det från Norrland kända mansnamnet Gumme, en kortform av i första hand Gudmund. I efterleden ingår pluralis av → bod. På den intilliggande Gumbodaheden (hed ’torr, tallskogsbevuxen mark’) hade de västerbottniska soldaterna sin mötesplats, Gumboda hed, från mitten av 1600-talet till 1898. 

Gumbodaheden skogsområde, Nysätra snVästerbotten → Gumboda.

Gumlösa sn, Västra Göinge hdSkåne. Gumløsæ 1372. – Socknen har sitt namn efter kyrkbyn. Det innehåller i efterleden → lösa ’glänta; äng’. Förleden är möjligen mansnamnet Gumme (av Gudmund).

Gumlösa gods, Teda snÅsunda hdUppland → lösa.

Gunbyle by, Hökhuvuds snFrösåkers hdUppland → böle.

Gunnamåla by, Älmeboda snKonga hdSmåland → måla.

Gunnared stadsdel, Göteborgs stadVästergötland. – Stadsdelen har fått namn efter byn Gunnared  (Gunnaryd 1545). Namnet innehåller det fornsvenska mansnamnet Gunne och → ryd ’röjning’, som senare i skrift utvecklats till -red.

Gunnarn tätort, Stensele snLappland. – Namnet infördes som poststationsnamn 1897, eftersom byns äldre namn Bastuträsk (Badstuträsk 1833) redan var upptaget som poststationsnamn av → Bastuträsk i Norsjö socken i Västerbotten. Det är sannolikt givet efter de närbelägna sjöarna Övre och Nedre Gunnarsjön, äldre Gunnarn, som avvattnas av Gunnarbäcken. Sjönamnet är en försvenskning av umesam. Gunnare, som är en sammandragen form av en okänd förled och efterleden jávrrie ’sjö’. Tätortens umesamiska namn Viertá innehåller sannolikt vierdav ’sluttning, som är sned i förhållande till färdriktningen’.

Gunnarp sn, Faurås hdHalland. ecclesie Gunnathorp 1330-talet. – Namnets förled innehåller genitiv av mansnamnet fda. Gunni, efterleden är → torp ’nybygge’.

Gunnarsbyn tätort, Råneå snNorrbotten. – Namnet, äldst belagt först 1876, är bildat till gårdnamnet Gunnars, vari ingår mansnamnet Gunnar.

Gunnarsjö sn, Marks hdVästergötland. (y) Gwnnersrydh 1530 (avser kyrkbyn). – Sockennamnet är övertaget från kyrkbyn. I förleden ingår genitiv av mansnamnet Gunnar, efterleden är → ryd ’röjning’. Omtolkningen till -sjö uppträder redan i början av 1600-talet.

Gunnarskog sn, tätort, Jösse hdVärmland. Gwnderskog soken 1503. – Sockennamnet betyder ’skogsområdet kring sjön Gunnern’. Innebörden av sjönamnet Gunnern (Siön Gunnaren 1702) är dunkel. Tätorten består av bebyggelsen kring kyrkan, Stommen och Södra Backa.

Gunnarsnäs sn, Nordals hdDalsland. Gunnarssnäss soken 1531, Gundersnes 1540. – Socknen har fått sitt namn från en bebyggelse vid kyrkan. Det innehåller genitiv av mansnamnet Gunnar och ordet näs. Kyrkan ligger norr om ett markerat näs i sjön Kolungen.

Gunnarstorp tätort, Bjuvs snLuggude hdSkåne. – Tätorten, som har vuxit fram kring en järnvägsstation öppnad 1875, har sitt namn efter det öster därom belägna godset → Vrams Gunnarstorp.

Gunnebo tätort, Gladhammars snSödra Tjusts hdSmåland. (j) Gunnabodhom 1383. – Namnet, som övertagits från en gård, innehåller i förleden genitiv av mansnamnet fsv. Gunne, och i efterleden pluralis av → bod.

Gunnern sjö, Gunnarskogs snJösse hdVärmland → Gunnarskog.

Gunnilbo sn, Skinnskattebergs hdVästmanland. (i) Gunillabodhom 1403 sen avskr. (avser kyrkbyn). – Sockennamnet, som är lånat från kyrkbyn (nu kallad Gunnilboby), innehåller kvinnonamnet Gunhild och pluralis av → bod.

Gunsta tätort, Funbo snRasbo hdUppland. Gunzsta 1375. – Namnet, som har övertagits från en by, har i förleden antagits innehålla antingen mansnamnet fsv. Gunne eller kvinnonamnet fsv. Gunna. Efterleden är → sta(d).

Gusselby tätort, Lindes snLindesRamsbergs hdVästmanland. Gwsszaleby 1539. – Namnet, som ursprungligen avsett en by, har som efterled → by ’gård; by’. Förleden är oklar.

Gussjön två sjöar (Norra och Södra Gussjön), Ludvika snDalarna → Sörvik.

Gussnava by, Skårby snLjunits hdSkåne. kuþis snaba ca 1000 (med runor, dvs. Guthissnapa). – Namnet är sammansatt av genitiv av mansnamnet fda. Guthir och dialektordet snabe (fda. snapi) i en ursprunglig betydelse ’kilformigt stycke mark’.

Gustafs sn, Dalarna. – Sockennamnet är övertaget från en år 1777 i Stora Tuna socken tillkommen församling. Församlingsnamnet skapades för att hedra den dåvarande kungen, Gustav III. Församlingen hade föregåtts av det på 1630-talet bildade Enbacka kapellag. Enbacka, nu ett bynamn, innehåller trädbeteckningen en och backe, det senare med syftning på den höjd där kapellet byggdes.

Gustav Adolf sn, Villands hdSkåne. – Socknen bar tidigare samma namn som kyrkbyn Viby (i Vigby 1401). Detta är sammansatt av vik, med syftning på läget vid en nu uppgrundad vik av Hammarsjön, och → by ’gård; by’. Sockennamnet ändrades till Gustav Adolf 1778 i samband med att kronprins Gustav Adolf (sedermera Gustav IV Adolf) döptes. Tätorten Viby, nordväst om kyrkbyn, har vuxit fram kring den 1886 öppnade järnvägsstationen och har från 1945 också kallats Skånes Viby.

Gustav Adolf sn, Älvdals hdVärmland. – Gustav Adolfs kapellförsamling bildades 1765 av hemman inom Ekshärads och Norra Råda socknar tillhörande Uddeholmsbolaget. Namnet gavs 1791 efter dåvarande kronprinsen, sedermera Gustav IV Adolf. Den lokala namnformen av sockennamnet är Gustava (med betoning på andra stavelsen).

Gustav Adolf sn, Vartofta hdVästergötland. – Socknen har brutits ut ur Habo socken. Den förekommer i jordeboken första gången år 1783. Namnet gavs för att hedra den dåvarande kronprinsen, sedermera konung Gustav IV Adolf.

Gustavsberg tätort, Värmdö skgUppland. – Tätorten har sitt namn närmast efter Gustavsbergs porslinsfabrik, grundad 1827. Fabriken har i sin tur övertagit namnet från ett på 1600-talet anlagt säteri, namngivet efter dess innehavare friherre Gustav Oxenstierna.

Gustavsbro bro över Gavleån, Gävle stadGästrikland → Gävle. 

Gusum tätort, Ringarums snHammarkinds hdÖstergötland. – Tätorten har fått sitt namn från godset och bruket Gusum (Gudhisrum 1415). Namnet innehåller genitiv av mansnamnet fsv. Gudhir och → rum ’öppen plats’.

Guvtjávrre sjö, Jokkmokks snLappland. – Det lulesamiska namnet, med försvenskad stavning Kutjaure, är en sammandragen form av guvttja ’öring’ och jávrre ’sjö’.

Gyljen tätort, Överkalix snNorrbotten. – Tätortsnamnet är övertaget från en del av byn Vännäs och innehåller ett ord *gylja ’utvidgning av en å’, här sannolikt med syftning på en sådan formation i Kvarnbäcken (Kvarnån) mitt i bebyggelsen.

Gylle sn, Skytts hdSkåne. (in) Gylle 1300-talets mitt (avser kyrkbyn). – Socknen är namngiven efter kyrkbyn, vars namn är dunkelt.

Gyllebo f.d. gods, Östra Vemmerlövs snJärrestads hdSkåne. (j) Gyllæbodhe 1447. – Namnets förled innehåller möjligen fda. *gyl ’göl’ med oviss syftning; det är osäkert om Gyllebosjön, vid vilken gården ligger, har kunnat karakteriseras med detta ord. Efterleden innehåller pluralis av → bod.

Gyllene uttern motell, Gränna lfsSmåland. – Anläggningen byggdes på 1930-talet av Rolf von Otter-Gyllensvaan, vars bägge släktnamn har gett upphov till namnet.

Gysan å, Aspås, FöllingeOfferdals snrJämtland → Gysen.

Gysen sjö, Föllinge snJämtland. Gysn Lacus 1646. – Sjön avvattnas av Gysån, i lokalt språk också kallad Gysan, i Aspås, Föllinge och Offerdals socknar. Troligen är sjönamnet bildat till ånamnet, vilket i sin tur kan vara bildat till en motsvarighet till fvn. gjósa ’våldsamt bryta fram’.

Gysinge tätort, Österfärnebo snGästrikland. – Tätortsnamnet är övertaget från det numera nedlagda järnbruket Gysinge bruk, grundat omkr. 1670, i äldre dialekt kallat Gysingen. Detta namn har från början avsett (en av) de intilliggande forsarna i Dalälven och är bildat till en motsvarighet till fvn. gjósa ’våldsamt bryta fram’.

Gysån å, Aspås, FöllingeOfferdals snrJämtland → Gysen.

Gyttorp tätort, Nora lfsNoraHjulsjö hdVästmanland. Gydetorp 1545, Gyetorp 1558, Göyetorp 1562. – Orten har vuxit upp kring den år 1858 anlagda sprängämnesfabriken, som fick namn av ett närbeläget torp. Namnet kan i förleden innehålla antingen mansnamnet fsv. Gydhi eller kvinnonamnet fsv. Gydha. Efterleden är → torp ’nybygge’.

Gålrum brons- och järnåldersgravfält, Alskogs snGotland. – Förledens ursprung är okänt. Efterleden är → rum ’öppen plats’.

Gålsjö f.d. bruksförs., Boteå snÅngermanland. Gålsiö Bruk 1790. – Ett järnbruk tillkommet på 1700-talet har givit församlingen dess namn, som äldst betecknat sjön Gålsjön, vid vilken bebyggelsen ligger. Förleden i sjönamnet är gård, som troligen har betecknat en anordning för fångst av djur, sannolikt fiske- eller älggård. 

Gånghester tätort, Toarps snÅs hdVästergötland. – Tätorten har vuxit fram kring en järnvägshållplats, som öppnades för trafik 1902. Namnen Gånghesters mader (Gonghesters Mader 1783) och Gånghesters svedjor (Gångshesters svedjor 1795) hade funnits tidigare som ägonamn, och Gånghester har använts som bebyggelsesnamn. Namnets efterled innehåller → hester ’skottskog, småskog’. Förledens innebörd är oklar.

Gårda stadsdel, Göteborgs stadVästergötland. Gorde 1550 (avser en gård). – Stadsdelen har närmast övertagit sitt namn från municipalsamhället Gårda, inrättat 1900 och införlivat med Göteborgs stad 1923. Detta namngavs i sin tur efter gården Gårda i Örgryte socken, på vars mark samhället delvis uppfördes. Namnet innehåller snarast en stelnad dativform i singularis av ordet gård, som senare anslutits till bebyggelsenamn på -a (se inl. 3.3.1).

Gårdby sn, tätort, Möckleby hdÖland. (de …) Gorby ca 1320 avskr. – Socknen har övertagit kyrkbyns namn. Detta innehåller i förleden dialektordet gorr ’gyttja, dy’ och i efterleden → by ’gård; by’. Jfr Sandby, namn på en grannsocken. Den nuvarande formen med Gård- är resultatet av en senare omtolkning av förleden, sannolikt parad med en medveten »uppsnyggning» av namnet.

Gårdeby sn, Skärkinds hdÖstergötland. Gardby sokn 1377. – Socknen har fått sitt namn från en gård vid kyrkan. Det innehåller fsv. gardher ’hägnad, stängsel; inhägnad plats’ och → by ’gård; by’.

Gårdsby sn, Norrvidinge hdSmåland. (in) Garzby 1282 samtida avskr. – Socknen har fått namn efter herrgården Gårdsby. Namnet innehåller genitiv singularis av fsv. gardher ’hägnad, stängsel; inhägnad plats’ och → by ’gård; by’.

Gårdsjö tätort, Hova snVadsbo hdVästergötland. – Tätorten har sitt ursprung i en järnvägsstation, vars lastplats vid Västra stambanan öppnades för trafik 1862. År 1910 öppnades bansträckan Mariestad–Gårdsjö. Stationen fick sitt namn från gården Gårdsjö (Gorsziö 1540); dennas mark når fram till stationssamhället, men själva gårdsanläggningen ligger inte i anslutning till tätorten. Namnet, äldst använt om den vid gården belägna Gårdsjön, innehåller fsv. gardher ’hägnad, stängsel; inhägnad plats; fiskegård, fiskeverke (inrättning för fiske)’.

Gårdskär tätort, by, Älvkarleby snÖrbyhus hdUppland. (j) Gordskeriæ 1409. – Tätorten har övertagit byns namn. Detta är i sin tur ett gammalt önamn sammansatt av fsv. gardher ’fiskegård, fiskeverke (inrättning för fiske)’ och skär ’liten ö’. Exakt var detta skär legat är dock svårt att avgöra bl.a. på grund av det flacka landskapet. Bebyggelsen, som tillkommit redan under järnåldern, torde dock ursprungligen ha legat längre västerut än i dag.

Gårdsten stadsdel, Göteborgs stadVästergötland. – Namnet är närmast övertaget från gästgiveriet Gårdsten, ursprungligen en avsöndring från byn Steken vid Göta älv i Angereds socken, Vättle härad. Namnet är inte tolkat, men efterleden -sten kan ursprungligen ha avsett det berg vid vars fot gården är belägen. Bynamnet Steken innehåller bestämd form pluralis av ett fornspråkligt *stik ’i vattnet nedslagen påle’; troligen har det syftat på något slags förpålningar i Göta älv.

Gårdstånga sn, tätort, Frosta hdSkåne. (i) karþ stąkum 1000-talets början (med runor, dvs. i Garthstangum), Garstangæ ca 1300 (avser kyrkbyn). – Socknens namn, som är lånat från kyrkbyn, tycks innehålla fda. garth ’hägnad, stängsel; inhägnad plats’ och stång, kanske med syftning på en stängningsanordning. Tätorten har vuxit fram kring en järnvägsstation nära kyrkbyn, vid en bana öppnad 1906. – Bild 18.

Gårdveda sn, Aspelands hdSmåland. (jn) Gardhwidhe 1301. – Namnet är lånat från en gård vid vilken sockenkyrkan, riven troligen på 1820-talet, uppfördes. Förleden är fsv. gardher ’hägnad, stängsel; inhägnad plats’. I efterleden ingår fsv. vidher ’skog’.

Gåsborn sn, Färnebo hdVärmland. – Socknen har sitt namn efter en hytta för metallframställning, som anlades på 1500-talet och namngavs efter ett intilliggande torp (Gåsebårenn 1570). Här byggdes en kyrka 1652, och 1693 inrättades en kapellförsamling, omfattande de nuvarande socknarna Gåsborn och Rämmen, vilka bröts ut ur Färnebo socken 1786. Namnet, väl ett ursprungligt *Gåstjärnsboren, innehåller → bor ’passage mellan eller utmed vatten’, här med syftning på området mellan Gåstjärnen och Bjursjön. Förleden i namnet Gåstjärnen åsyftar vildgäss.

Gåsevadholm gods, Tölö snFjäre hdHalland. Gåsewaholmm 1686. – Gården har ursprungligen hetat Gåsevad (Gasawadh 1406), så ännu i vår tid i lokalt språkbruk. I förleden ingår fda. genitiv pluralis gasa av fågelbeteckningen gås ’(vild)gås’. Efterleden är vad ’vadställe’. Namnet har från början syftat på ett vadställe i Rolfsån där (vild)gäss har vistats. Efterleden → holm har som i så många andra namn på slott och herrgårdar tillagts i statushöjande syfte.

Gåsinge-Dillnäs sn, Daga hdSödermanland. – Socknarna Gåsinge och Dillnäs sammanslogs 1941. Gåsinge (De Gasunge 1314?) har fått sitt namn från kyrkbyn. Det är en bildning med -unge (→ -inge) till gås, som här, sannolikt med syftning på vildgäss, har ingått i ett forntida ortnamn, kanske avseende Gåsingeviken av Storsjön nedanför sockenkyrkan. Dillnäs (de Dyllenæs 1314?) har fått sitt namn från kyrkbyn, belägen på ett näs i sjön Klämmingen. Förleden kan innehålla en växtbeteckning; jfr det norska dialektordet dylla ’åkermolke’ (fvn. dylla).

Gåstjärnen tjärn, Gåsborns snFärnebo hdVärmland → Gåsborn.

Gåvsta tätort, Rasbo snhdUppland. (in) Gaghastum 1329 (avser en by). – Namnet, som är övertaget från en by, är sammansatt med → sta(d). Förleden är dunkel. 

Gåxsjö sn, by, sjö, Jämtland. (i) Goksio 1410 (avser byn). – Socknen har övertagit namnet från byn som i sin tur namngivits efter sitt läge vid sjön. Förleden i sjönamnet innehåller en dialektal form av fågelbeteckningen gök, möjligen använd som mansbinamn. Efterleden är sjö.

Gäddede tätort, Frostvikens snJämtland. Gädd Edet 1763. – Tätortens namn är troligen övertaget från post- och tullstationen på platsen. Namnet avsåg ursprungligen landbryggan mellan sjöarna Kvarnbergsvattnet och Hetögeln. Förleden innehåller fiskbeteckningen gädda och efterleden → ed ’passage mellan eller utmed vatten’. Namnets förhållande till ortens sydsamiska namn Tjeedtege, en bildning till tjeedte ’gädda’, är dock inte klart. 

Gäddeholm gods, Irsta snSiende hdVästmanland. (i) Geddeholm 1457. – Namnet, innehållande fiskbeteckningen gädda och fsv. holmber ’holme’, torde ursprungligen ha avsett en mindre, sedan länge upplandad holme i Mälaren.

Gällared sn, Faurås hdHalland. (in) parochia Giallaryth 1309. – Socknen har övertagit kyrkbyns namn. Förleden är sannolikt genitiv av mansnamnet fda. *Gælli, efterleden är → ryd ’röjning’.

Gällaryd sn, Östbo hdSmåland. (de ...) Gyelleryth 1290, (de) Gelluryth 1299. – Socknen har fått namn efter byn Gällaryd. Namnets förled innehåller sannolikt ett försvunnet ånamn *Gælla, som avsett nuvarande Fläskabäcken. Ånamnet är bildat till fsv. gælla ’skrika, ropa; vina, dåna’. Efterleden är → ryd ’röjning’.

Gällersta sn, Sköllersta hdNärke. (De) Giellestum 1314? – Kyrkbyn har givit socknen dess namn, som i förleden sannolikt innehåller mansnamnet fsv. Gælle. Efterleden är → sta(d).

Gällinge sn, Fjäre hdHalland. (i) Gellinge sogn 1407. – Sockennamnet har lånats från kyrkbyn. Det innehåller antingen en inbyggarbeteckning pluralis gællingar, bildad till ett ortnamn innehållande gall ’ofruktbar’ (→ -inge), eller ett ägonamn *Gälling, använt om ofruktbar mark.

Gällivare kn, sn, tätort, Lappland. (in) monte [’berget’] Gillewara 1673. – Namnet är en svensk återgivning av lulesam. Jiellevárre, som ursprungligen avsåg → Malmberget. Förleden betyder ’spalt; mellanrum (t.ex. mellan moln)’ och syftar här möjligen på en dalgång i det malmrika berget. Efterleden är várre ’berg, fjäll’. Bergets namn blev kyrkbyns och socknens, i meänkielisk återgivning Jellivaara (fi. Jällivaara). Det samiska Jiellevárre syftar nu på socknen, medan Gällivare tätort på lulesamiska heter Váhtjer efter en same som haft betesmark i trakten i början av 1600-talet (jfr → Dundret).

Gällkvist gd, medeltida borgSkara stadVästergötland. Gielquist 1272. – Ortnamnet ansetts kunna vara en sammansättning av kvist åsyftande något utskjutande, en utvidgning, i terrängen och gäl ’klyfta, förträngning’ e.d.; jfr beträffande kvist sockennamnet → Stenkvista.

Gällstad sn, tätort, Kinds hdVästergötland. (in) Gelstadhum 1335. – Socknen har namngivits efter en bebyggelse vid kyrkan. Efterleden är → sta(d). Förleden är flertydig. Den kan innehålla ett med fsv. gælla ’skrika, ropa; vina, dåna’ samhörigt forsnamn eller mansbinamn men också ordet gäl med syftning på en trång terrängfördjupning. Tätorten har vuxit fram i anslutning till sockenkyrkan; denna ligger vid Sämån, som där har nedskuret och fallande lopp.

Gällö tätort, Revsunds snJämtland. (i) Geldø 1420. – Tätorten har namn efter en järnvägsstation, som i sin tur namngivits efter byn Gällön. Dess namn har ursprungligen avsett nuvarande Storön, en ö i Revsundssjön. Förleden kan vara ett adjektiv fsv. *gælder ’ofruktbar’, syftande på ön som sådan eller fisket där. 

Gärde by med hällristningsplats, Offerdals snJämtland. Gerde 1553. – Hällristningarna är belägna vid Gärdesån nära byn. Namnet innehåller gärde i betydelsen ’hägnad; inhägnat område’.

Gärdet stadsdel, Stockholms stad → Ladugårdsgärdet. 

Gärdhem sn, Väne hdVästergötland. (in) Giærdhem 1338. – Socknen har fått sitt namn från kyrkbyn. Det innehåller → hem ’boplats; gård’. Förleden innehåller sannolikt gärde i betydelsen ’hägnad; inhägnat område’ eller ett därmed besläktat ord.

Gärdserum sn, Norra Tjusts hdSmåland. ecclesie Giæluesrum 1370, (i) Gerszrum sochen 1596. – Sockennamnet, äldst belagt 1305, är snarast övertaget från en äldre by eller gård, av vilken nuvarande Bodsgård och Branthäll utgör delar. Förleden kan innehålla ett äldre namn på Båtsjön, fsv. *Gælvir, besläktat med ordet gul och syftande på vattnets färg eller, möjligen, mansnamnet fsv. Gelvir. Efterleden är → rum ’öppen plats’.

Gärds härad hd, Skåne. (a) Geri ca 1120, (a) Gære 1100-talets slut. – Häradsnamnet är ett gammalt bygdenamn, fda. (a) Gæri. Såsom dialektuttalet av namnet visar, innehåller detta forndanskt långt æ, dvs. i-omljud av långt a. Till grund för namnet ligger en ordgrupp i nordiska dialekter, går, gåre, gåra, med betydelser som ’strimma; ådra; rämna, skåra, repa’. Sannolikt har Vramsån burit namnet *Gara. Den rinner mitt igenom större delen av häradet, bl.a. förbi Lyngsjö, som på grund av vissa namn, bl.a. Tingvången (Ting wongen 1570-talet), förmodas ha varit en gammal samlingsplats. Till det antagna ånamnet *Gara har bildats Gæri, avseende bygden kring ån.

Gärdsjö samlingsnamn för tätorten Nedre Gärdsjö och byn Övre Gärdsjö, Rättviks snDalarna → Nedre Gärdsjö.

Gärds Köpinge tätort, Köpinge snGärds hdSkåne. – Tätorten har vuxit fram kring kyrkbyn → Köpinge, vilken efter läget i → Gärds härad sedan 1875 som poststation burit namnet Gärds Köpinge till åtskillnad från flera andra skånska byar med namnet Köpinge, t.ex. → Stora Köpinge.

Gärdslösa sn, Runstens hdÖland. (de) Gærisløso 1283. – Socknen har övertagit kyrkbyns namn. Efterleden är → lösa ’glänta; äng’. Förleden innehåller ett fornsvenskt *gære ’strimma; rämna’ e.d. Det skulle här syfta på landborgen (en åsliknande forntida strandvall) norr om byn eller kanske snarare på den bäckravin som bryter igenom landborgen söder om kyrkan. Bäcken ifråga lär för övrigt vara den som inspirerat Erik Johan Stagnelius i dikten Näcken (1821–23): »[…] gigan tystnar. / Aldrig näcken / spelar mer i silverbäcken».

Gärdslösa by, Kumla snLysings hdÖstergötland → lösa.

Gärdslöv sn, Vemmenhögs hdSkåne. Gersløff 1412 (avser kyrkbyn). – Socknen har sitt namn efter kyrkbyn. Namnet innehåller mansnamnet fda. Ger och → löv.

Gärsnäs gods, Östra Herrestads snIngelstads hdsamt tätortStiby snJärrestads hdSkåne. (in) Gerisnæs 1333 (avser den by som föregick godset). – Förleden i godsets namn kan vara en forndansk motsvarighet till fsv. gere ’kilformigt (jord)stycke’. Efterleden är näs – bebyggelsen ligger vid Tommarpsån. Tätorten norr om godset har vuxit fram kring en järnvägsstation vid en bana öppnad för trafik 1882. 

Gäsene härad hd, Västergötland. Giæsini 1200-talets slut. – Gäsene, som är ett gammalt bygdenamn, är sammansatt av gås och → vin ’betesmark; äng’. Namnet syftar på ett område där vildgäss har uppehållit sig. Sannolikt avses Hudene mader längs Nossans dalgång mellan Mörlanda i Hovs socken och kyrkbyn Hudene.

Gässie sn, Oxie hdSkåne → Gessie.

Gässlösa gd, Rolfstorps snHimle hdHalland → lösa.

Gästre by, Frösthults snSimtuna hdUppland. Giestilsren 1200-talets mitt, Gestylsren ca 1300, (j) gestharen 1482, Gestillreen 1581. – Namnets fornsvenska form har varit *Gæstilsren (med betoning på första stavelsen). Förleden innehåller möjligen genitiv av ett äldre sjönamn *Gæstil, avseende de stora ängsmarkerna öster om byn. Dessa är nu utdikade men var tidigare sankängar som ofta översvämmades. Efterleden är ren ’kant, rand’, och namnet kan således betyda ’kanten av sjön Gæstil’. Byn ligger på en höjdrygg, en kant, vid våtmarken. Namnet *Gæstil kan i sin tur vara bildat till ett ånamn *Gæist ’den rasande, den som far våldsamt fram’, avseende Örsundaån. Gästre var 1210 platsen för ett berömt slag där Sverker Karlsson föll i strid mot Erik Knutsson. De två äldsta beläggen ovan avser detta slag.

Gästrikland landskap. Gestrikalandia (latiniserad form) 1253, Gestricaland 1280. – Namnet betyder ’gästrikarnas land’. Någon allmänt godtagen tolkning av inbyggarbeteckningen gästrike har ännu ej lämnats. Om utvandrade gästrikar vittnar flera Gästerby (fsv. Gæstrikaby) på Åland och Finlands fastland.

Gävle kn, stad, Gästrikland. (ij) Gæffla 1432. – Vid tolkningen av Gävle har man utgått från att de branta åbrinkarna vid Gavleån nära Gustavsbro kallats för gavlar. Detta får stöd av det gamla bronamnet Gavelbro(n) (fsv. *Gaflabro ’bron vid gavlarna’), ändrat 1773 till Gustavsbro för att hedra Gustav III. Stadsnamnet kan förklaras på två sätt, antingen som ’gävlarna(s bebyggelse)’, innehållande en inbyggarbeteckning *gävlar ’de som bor/vistas vid gavlarna’, eller också som ’bebyggelsen vid Gävla(n)’, innehållande ett äldre namn på Gavleån med betydelsen ’ån med gavlarna’. Det är nämligen osäkert om den ursprungliga bebyggelsen legat vid Gustavsbro, i närheten av Gävle slott eller någon annanstans. Det nuvarande ånamnet Gavleån är av ungt datum, äldst belagt på 1700-talet. Äldre namn på ån är Gävleån och Storån, det senare förekommande i lokalt språkbruk ända in på 1900-talet.

Gävleborgs län län, vilket också kallades Gävleborgska länet efter Gävleborg, ett förr brukat namn på Gävle slott. Det nya länet omfattade Ångermanland, Jämtland, Medelpad, Härjedalen, Hälsingland och Gästrikland. De tre sistnämnda landskapen kom 1762 att bilda ett eget län kallat Gävleborgs län, från vilket Härjedalen år 1810 fördes till Jämtlands län.

Gödelöv sn, Torna hdSkåne. Gøteleue 1100-talets mellersta del (avser kyrkbyn). – Sockennamnet, som är lånat från kyrkbyn, innehåller mansnamnet Göte och → löv.

Gödestad sn, Himle hdHalland. (i) Gøtestade 1363 avskr. (avser kyrkbyn). – Sockennamnet är lånat från kyrkbyn. Förleden innehåller mansnamnet Göte, efterleden är → sta(d).

Gödåker gd, Tensta snNorunda hdUppland. (i) Gydakrom 1492. – Namnet på denna gård med sitt berömda gravfält från äldre järnålder innehåller i efterleden pluralis av → åker. Förleden är flertydig. Mycket spridd är uppfattningen att den innehåller en motsvarighet till fvn. gyðja ’prästinna’. En sådan tolkning möter språkhistoriska problem, som dock möjligen kan överkommas om man räknar med att det rör sig om en särskild sammansättningstyp (med förleden i stamform). Enligt en senare uppfattning innehåller förleden i stället genitiv pluralis av en förkristen kultfunktionärsbeteckning fsv. *gydhir. Slutligen kan man tänka sig ett substantiv fsv. *gødha, bildat till adjektivet god och syftande på särskilt bördig mark, t.ex. en åker. En åker av detta slag kan ha betraktats som speciellt lämpad för kultiska aktiviteter.

Göinge härad, Västra, Östra hdr, Skåne → Västra Göinge härad.

Gökhem sn, Vilske hdVästergötland. (de) Gøchem 1257. – Sockennamnet är lånat från kyrkbyn. Det innehåller fågelbeteckningen gök och → hem ’boplats; gård’.

Göksholm gods, Stora Mellösa snAskers hdNärke. Gøksholm 1307. – Förleden är sannolikt genitiv singularis av djurbeteckningen gök med kollektiv betydelse. Efterleden är → holm ’holme’. Göksholm ligger på en utskjutande halvö. Den lilla upphöjning som byggnaden ligger på har varit kringfluten av vatten innan Hjälmaren sänktes.

Göran älv i Särna och Transtrands snr, Dalarnai Norge → Görälven.

Görslöv sn, Bara hdSkåne. Gøterslef 1100-talets mellersta del. – Socknen har fått sitt namn efter kyrkbyn. Det innehåller mansnamnet fda. Gøtar och → löv.

Görväln gd, fjärd av MälarenJärfälla snSollentuna hdUppland. (wid) Gørwæl 1471 avskr., Giörwälen Lacus 1651 (avser sjön). – Namnet har troligen tidigare avsett en kilformig vik som sträckt sig åt sydöst in och förbi gården Görväln (en rest finns ännu kvar). Förleden ska sammanhållas med en grupp nordiska ord med betydelsen ’spets, kil’, t.ex. isl. geirr ’spjut’, fsv. gere ’kil’. Efterleden kan vara det endast från ortnamn kända fsv. *vædhil ’vadställe’, syftande på ett sådant vid vikens botten eller i dess förlängning. 

Görälven älv i Särna och Transtrands snr, Dalarnai Norge. – I lokala dialekter brukas alltjämt älvens gamla namn »Jöra». Namnen borde rätteligen skrivas Ljörälven och Ljöran (jfr Liurån 1607, Lör Elfwen 1773 och älvens norska namn Ljøra). Namnet Ljöran brukas på orten också med syftning på Västerdalälven, till vilken Görälven är en källflod; i Gagnef har Västerdalälven kallats »Jirälva» (&lt; Ljurälven). Älvarna har alltså tidigare betraktats som ett enda vattendrag. Utgångspunkt för namnet kan vara en i Gagnefs socken belägen djupt nedskuren förträngning med en forssträcka, belägen uppströms Västerdalälvens mynning i Dalälvens huvudfåra. Förträngningen har i så fall omtalats som *ljur, att sammanhålla med ljur(e) ’taköppning’. Till ett sådant substantiv har också bildats Ljur (j Lioor 1381, numera stavat Djur), namn på en by vid förträngningen.

Gösslunda sn, Kållands hdVästergötland. Gythislundhæ 1367.– Socknen har fått sitt namn från kyrkbyn. Ortnamnet kan innehålla genitiv av ett mansnamn fsv.*Gydhir, en sidoform till det Guthir man räknar med bakom det skånska häradsnamnet → Västra Göinge. Det kan emellertid också vara sammansatt med en hednisk prästbeteckning, fsv. *gydhir (en ursprunglig sammansättning med ordet gud i förleden); i det senare fallet bör efterleden, pluralis (se inl. 3.3.1) av lund, ha åsyftat en helig lund.

Göstrings härad hd, Östergötland. (in) prouincia Gilstrings hæradh 1311. – Häradet har namn efter en samlingsplats, fsv. *Gilstringer. Som häradets tingsplats är Hogstad, kyrkby i socknen med samma namn, betygat alltifrån mitten på 1300-talet fram t.o.m. 1894. Tingsplatsen visar en sällsynt kontinuitet och traditionsfasthet, varför förklaringen till Gilstring- otvivelaktigt är att söka i Hogstad. Namnet är unikt, och något appellativ att anknyta det till är inte känt i nordiska språk. En möjlighet att tolka namnet är att utgå från en bildning med -ing till ett ånamn motsvarande det tyska Gelster och med betydelsen ’den brusande’. Strax öster om Hogstad rinner Skenaåns källflöde (→ Skänninge), som bl.a. drivit en kvarn och efter traktens förhållanden gör skäl för ett sådant namn. En reflex av ånamnet kan föreligga i ett bronamn, upptecknat i två varianter, Gölsbron/Görsbron (Giöls bro wråna 1767–76) och Gälsbron/Gärsbron. En bildning med -ing till det antagna ånamnet kan ha avsett en plats invid ån eller en utvidgning av denna.

  Utvecklingen från Gilstring- till Göstring har skett under längre tid. Den moderna formen stabiliseras under 1500-talet.

Göta tätort, Fuxerna snFlundre hdVästergötland. – Tätorten ligger vid → Göta älv. Den har utvecklats i anslutning till Göta järnvägsstation vid en 1906 öppnad linje.

Götala älv i Särna och Transtrands snr, Dalarnai Norge → Görälven.

Götala hgd, f.d. kungsgård, Skara stadVästergötland. Datum Gytalie 1241 (avskr.), Datum Gøtalie 1246. – Förleden är flertydig. Den har föreslagits innehålla genitiv pluralis av folkslagsbeteckningen götar eller ett terrängbetecknande *göt ’utgjutning, utflöde, avlopp’. Efterleden innehåller det likaledes flertydiga → al. Tolkningen av namnet som ’götarnas helgedom’ är vida spridd men mycket osäker. Föreställningen om Götala som platsen för Västergötlands landsting saknar stöd i källorna och bygger till stor del på associationer utifrån ljudlikheter mellan Västgötalagens utryck alla götars ting och namnet Götala.

Götaland del av Sverige. (i) Gøthalandom 1384. – Ortnamnet innehåller genitiv av folkslagsbeteckningen götar och pluralis av → land och betyder ’götarnas landområden’. Götar är en bildning till verbet gjuta med betydelsen ’gjutare’, närmare bestämt ’utgjutare (av sädesvätska), män’. Götarna kallade sig alltså ’männen’‚ en typisk beteckning som ett folk givit sig självt (jfr svear, se → Svealand, Sverige).

Göta älv älv, BohuslänVästergötland. Gautelfr 1200-talet, Giötha Ellf 1686. – Göta älv omtalas hos Adam av Bremen på 1070-talet (avskr. 1200-talet) dels som Albis, en latinisering av den germanska formen av ordet älv, dels som Gothelba. Båda formerna har sin motsvarighet i den fornvästnordiska litteraturen: Elfr och Gautelfr. Elfr ’älv’ svarar etymologiskt mot det tyska flodnamnet Elbe. Gautelfr kan jämföras med fvn. Saxelfr, använt om Elbe. Liksom Saxelfr ’saxarnas älv’ innehåller Gautelfr säkerligen en folkslagsbeteckning som förled: ’götarnas älv’. Jfr → Västergötland och → Östergötland. 

Göteborg kn, stad, Västergötland. Giötheborgh 1605. – År 1473 grundades Nya Lödöse (jfr → Lödöse), i privilegiebrevet kallat Gøthæholm, föregångaren till staden Göteborg, som anlades 1603. Denna plats förstördes 1611 av danskarna, och en ny stad med samma namn anlades på den södra älvstranden. Namnet har tidigare satts i samband med → Göta älv, men eftersom både det gamla Gøthæholm och Göteborg har anlagts genom statligt initiativ, kan namnvalen vara uttryck för beundran av det forntida Norden (jfr → Götaland).

Göteborgs och Bohus län Länet bildades 1680 genom sammanslagning av Bohuslän, tidigare eget län, och → Göteborg samt angränsande härad av Västergötland. Det ingår sedan 1998 i → Västra Götalands län.

Götene sn, tätort, Kinne hdVästergötland. Gøtene 1397. – Socknen har fått sitt namn från kyrkbyn. Vid denna har tätorten vuxit fram på grund av Götene station, som anlades vid en järnvägslinje öppnad för trafik 1900. Namnet innehåller → vin ’betesmark; äng’ och i förleden kanske ett på vatten syftande namn eller appellativ som hör samman med verbet gjuta.

Göteryd sn, Sunnerbo hdSmåland. (apud) ecclesiam ... Gøtarydh 1350. – Vad sockennamnet ursprungligen avsett är ovisst. Det kan ha övertagits från ett äldre försvunnet by-, gård- eller kyrkplatsnamn. Förleden är genitiv av mansnamnet Göte och efterleden → ryd ’röjning’.

Göteve sn, Vilske hdVästergötland. (innan) Götiwe 1393 avskr. (avser kyrkbyn). – Socknen har fått sitt namn från kyrkbyn. Det innehåller → vi ’helig plats, kultplats’ eller dess sidoform *væ. Namnet har tolkats som ’götarnas helgedom’ (→ Götaland). Mer sannolikt är dock att förleden innehåller ett ord *göt ’vattenflöde; källa’ eller ett gudanamn på Göt-, motsvarande det fornvästnordiska, om Oden använda Gauti.

Götlunda sn, tätort, Glanshammars hdNärke. (De) Gøtælundum 1314? – Namnet har troligen äldst burits av det hemman där kyrkan byggts, dvs. prästgården. Tätorten, som vuxit upp kring kyrkan, har lånat namnet från socknen. Efterleden innehåller plural form (se inl. 3.3.1) av lund ’skogsdunge’. Förleden kan innehålla folkslagsbeteckningen götar (→ Götaland).

Götlunda sn, Vadsbo hdVästergötland. Gøtelunde sokn 1397. – Socknen har fått sitt namn från kyrkbyn. Efterleden innehåller plural form (se inl. 3.3.1) av lund ’skogsdunge’, här kanske åsyftande en helig lund. Förleden är flertydig. Den har tidigare antagits innehålla genitiv pluralis av folknamnet götar men innehåller snarare ett ord *göt ’vattenflöde; källa’ eller ett gudanamn på Göt-, motsvarande det fornvästnordiska, om Oden använda Gauti.





H 

Habblarp gd, Jäla snVilske hdVästergötland → torp.

Hablingbo sn, Gotland. Hagbardlingabo 1320. – Namnet innehåller i förleden en inbyggarbeteckning haghbardhlingar ’de som håller ting på Haghbardh’ (→ -inge). Tingsplatsnamnet *Haghbardh är i sin tur sammansatt av forngutniskt *hagh ’inhägnad’ och *bardh ’höjdrygg’ och syftar på åsen där kyrkan ligger. Efterleden är → bo ’bygd’.

Habo kn, samt sn och tätort, Vartofta hdVästergötland. (de) Hagabodhom 1349. – Innan det togs i bruk som sockennamn, bars namnet Habo troligen av Prästebolet vid kyrkan. Förleden innehåller fsv. hagh ’gärdesgård’ eller fsv. haghi ’gärdesgård; inhägnad mark, hage’. Efterleden är pluralis av → bod eller möjligen ett med förleden Hagha- utvidgat ortnamn, fsv. *Bodha. Tätorten, utvecklad i anslutning till Habo järnvägsstation, som öppnades för trafik 1863, ligger inte i kyrkans omedelbara närhet. 

Hacksta sn, Trögds hdUppland. (De) Hakastum 1344. – Socknen har övertagit namnet från byn Hacksta. Förleden innehåller sannolikt genitiv av ett mansnamn fsv. *Haki eller möjligen ett terrängbetecknande hake ’udde, utskjutande terrängformation’. Efterleden är → sta(d).

Hackvad sn, Grimstens hdNärke. (De) Hakuas 1314? – Vad namnet ursprungligen har syftat på är oklart. Det tycks innehålla fornsvensk genitiv av haka i betydelsen ’utsprång’ och ås och bör ha åsyftat ett framskjutande parti av en ås. Efterleden har av oviss anledning senare ombildats till vad.

Hackås sn, tätort, Jämtland. (in) Hakaas 1391. – Namnet är sammansatt av haka använt om ett utskjutande terrängparti och ås ’höjdsträckning’. Troligen avses området norr om kyrkan, där byarna Hov och Fäste ligger. I norr och öster avgränsas detta av en djup dalgång, där möjligen tidigare ett vattendrag som avvattnat sjön Näkten runnit. Bynamnet Vinälven (j Huinnel 1469) skulle i så fall kunna innehålla namnet på detta vattendrag, en bildning till verbet fvn. hvína med betydelsen ’den vinglande’ (syftande på det krökta loppet) eller ’den rasande, larmande’.

Haga kunglig lustpark, slott, Solna stadUppland. – Gustav III förvärvade 1771 den egendom som då benämndes Prästtorp eller Hagen, belägen norr om Stallmästaregården vid Brunnsvikens södra del. I köpekontraktet kallas den dock Hagen eller Haga gård, och under kungens regim slår namnet Haga igenom, en form bildad i anslutning till äldre bebyggelsenamn på a (se inl. 3.3.1). Den dåvarande huvudbyggnaden, nuvarande Gamla Haga, låg ett par hundra meter längre norr ut vid Brunnsvikens strand. Huset flyttades till sin nuvarande plats 1785, samma år som kungen förvärvade den norra grannfastigheten Brahelund. Det nya området kallades Nya Haga. Gustav III inledde där ett stort slottsbygge samt lät bygga om Brahelunds huvudbyggnad till den mer intima Konungens paviljong. Det nuvarande slottet uppfördes först i början av 1800-talet.

Haga sn, Ärlinghundra hdUppland. ecclesie Hagha 1317. – Socknen har övertagit gården Hagas namn. Detta innehåller en böjd form av hage ’hägnad, stängsel; inhägnad’.

Haga stadsdel, Göteborgs stadVästergötland. Hagen 1637, Hagerne 1649, Haga 1671. – Namnet är först känt från mantalslängder från slutet av 1630-talet. År 1640 omtalas fyra personer som boende i Hagen, vilket sägs tillhöra »Göteborgs landeri». Ursprungligen rör det sig om ett gammalt ägonamn, innehållande bestämd form singularis av ordet hage. Senare har namnet erhållit plural form; Haga motsvarar här riksspråklig bestämd form pluralis hagarna.

Hagalund stadsdel, Solna stadUppland. – Namnet går tillbaka på ett torpnamn som 1731 skrivs Haglund (sammansatt av hage och lund). År 1825 möter formen Hagalund, där mellanstavelsens a kan ha tillkommit för att anknyta namnet till det närbelägna, kungliga → Haga.

Hagby sn, tätort, Södra Möre hdSmåland. (i) Haghaby sokn 1384. – Socken- och tätortsnamnet är övertaget från kyrkbyn. Det innehåller i förleden fsv. hagh ’gärdesgård’ eller fsv. haghi ’gärdesgård; inhägnad, hage’. Efterleden är → by ’gård; by’.

Hagby sn, Hagunda hdUppland. (de) Hagbi 1220, (in) parochia Haghaby 1316. – Sockennamnet är lånat från kyrkbyn, också kallad Hagby by. Förleden innehåller fsv. hagh ’gärdesgård’ eller fsv. haghi ’gärdesgård; inhägnad, hage’. Efterleden är → by ’gård; by’.

Hagebyhöga sn, Aska hdÖstergötland. Haghaby høgha 1323. – Socknen har fått sitt namn från en av kyrkbyn Hagebys två delar, s.k. holmar, nämligen Hagebyhöga ’det höga Hageby, den högt belägna delen av Hageby’. Namnet Hageby innehåller fsv. hagh ’gärdesgård’ eller fsv. haghi ’gärdesgård; inhägnad, hage’. Efterleden är → by ’gård; by’.

Hagelberg sn, Kåkinds hdVästergötland. Hagelberga sokn 1403 avskr. – Socknen har fått sitt namn från kyrkbyn. Efterleden berg åsyftar en höjd på den gamla byboplatsen. Den flertydiga förleden kan återgå på ett fornsvenskt Haghla- innehållande ett adjektiv motsvarande fvn. hagall ’tjänlig, nyttig’; adjektivet har i detta fall måhända använts som mansnamn, då väl med betydelsen ’skicklig’.

Hagestad by, Löderups snIngelstads hdSkåne. (i) Hagestathæ 1413. – Namnet innehåller i förleden troligen fda. haki ’något framskjutande’ med syftning på något framskjutande terrängparti. Efterleden är → sta(d).

Hagfors kn, stad, Värmland. – Namnet är givet efter det på 1870-talet grundade järnbruket, kring vilket staden vuxit fram. Järnbruket fick sitt namn efter läget vid Hagforsen, en fors i älven Uvans (Uvåns) utflöde i sjön Värmullen. Forsen i sin tur är namngiven efter en intilliggande äldre bebyggelse med namnet Hagen.

Hagshult sn, Östbo hdSmåland. (jn ...) Hagsiohylta 1259 (avser byn). – Socknen har fått sitt namn från en by. Det innehåller i efterleden ursprungligen hylta (→ hult), senare omformad till hult. Förleden är namnet på Hagsjön, som ligger nordnordöst om kyrkan. I sjönamnet ingår fsv. hagh ’gärdesgård’.

Hagsjön sjö, Haghults snÖstbo hdSmåland → Hagshult.

Hagsätra stadsdel, Stockholms stad. Axsettra 1627, Hagsätra Torpet 1803 (avser ett torp). – Namnet är övertaget från ett torp. Förleden kan innehålla dialektordet hag ’hägnad, stängsel, gärdesgård’, men de vanliga skrivningarna utan H- i äldre källor gör att även växtbeteckningen ag är tänkbar. Efterleden innehåller → säter ’utmarksäng’.

Hagunda härad hd, Uppland. (de) Hachundia (latiniserat) 1253, (in) Haghundi 1298. – Fsv. Haghund innehåller liksom några andra gamla hundaresnamn det hund som är en föregångare till → hundare. Förleden är att sammanhålla med by- och sockennamnet → Hagby. Hagby bör ha utgjort centrum och samlingsplats för Hagunda härad.

  Vid sidan av fsvHaghund uppträder under medeltiden så småningom Haghunda hundare (hæradh), där Haghunda historiskt sett är att fatta som genitiv av en plural inbyggarbeteckning på -ar.

Hajom sn, Marks hdVästergötland. Haghema kirkioby [’haghemsbornas (hajomsbornas) kyrkby’] 1403. — Socknen har fått sitt namn från kyrkbyn. Förleden innehåller fsv. hagh ’gärdesgård’ eller fsv. haghi ’gärdesgård; inhägnad, hage’; efterleden är → hem ’boplats; gård’.

Hakarp sn, Tveta hdSmåland. (i) Haketorpsochen 1386 avskr., (j) Hakathorpa sokn 1401. – Socknen har fått sitt namn efter byn Hakarp. Det innehåller i efterleden → torp ’nybygge’. Förleden är troligen genitiv av mansbinamnet fsv. Haki. 

Hake fjord farvatten mellan ön Tjörn och fastlandet, Bohuslän. Hakefiord(en) 1594. – Namnet har troligen givits efter halvön Hakenäs (aff Hakanese 1354). Denna skjuter ut som en hake på Tjörns östsida. Efterleden är fjord ’stor vik som skär djupt in i landet’.

Hakkas tätort, Gällivare snLappland. – Ortnamnet avsåg ursprungligen det första nybygget (Hackasvari 1763, Haukasvara 1785). Namnet är en försvenskning av ortens samiska namn Hákkes, som innehåller ett från fi. hangas ’spärrstängsel med öppningar för snaror, använd vid vildrensjakt’ lånat (h)ákkes. Namnet har lånats till meänkieli som Hakanen, jfr → -nen. Efterleden i de anförda äldre beläggen återspeglar lulesam. várre ’berg’ eller det liktydiga meänk. vaara, med syftning på den höjd där nybygget anlades.

Hall sn, Gotland. Haldrin 1300-talet avskr. – Namnet är troligen bildat till dialektordet hall ’klippa, häll, sten’, och man har pekat på klinten vid → Hallshuk som namngivningsgrund. Den äldsta skrivningen tycks återspegla bestämd form singularis. 

Hall kriminalvårdsanstalt, gods, Östertälje snÖknebo hdSödermanland. (i) Halle (dativ) 1405. – Namnet är äldst omnämnt 1331 i en sen avskrift. Vid godset inrättades 1875 en uppfostringsanstalt, från 1940 fångvårdsanstalt. Godset tillkom 1639 genom utflyttning av en gård från den numera försvunna byn Hall. Namnet innehåller dialektordet hall ’klippa, häll, sten’. Byn låg 1 km sydöst om den nuvarande mangårdsbyggnaden i södra ändan av en markerad höjdsträckning, 

Halla sn, Gotland. (in) Hallv 1300-talet. – Namnet innehåller av allt att döma ett feminint *halla, samhörande med dialektordet hall ’klippa, häll, sten’. Sockennamnet går närmast tillbaka på ett gårdnamn, svarande mot det nuvarande Hallegårde (Hallegorde 1523). Efterleden -gård har där lagts till för att skilja gårdens namn från sockennamnet.

Halla gd, Vallda snFjäre hdHalland → Halla Heberg.

Halla sn, Jönåkers hdSödermanland. (De) Hallu 1314?, Hallæ sokn 1356. – Den allra största delen av Halla socken är nästan helt omfluten av Hallbosjön, Skräddartorpsån och Yngaren; sockenkyrkan ligger på denna öliknande landtunga, som inrymmer hällar eller berg på olika håll. Ortnamnet kan äldst ha varit ett till dialektordet hall ’klippa, häll, sten’ bildat önamn med innebörden ’ön med berghällarna’. Det är också möjligt att Halla eller ett *Hall som senare utvidgats till Halla ursprungligen varit namnet på en framträdande klippformation öster och nordöst om kyrkan.

Hallabro tätort, Backaryds snMedelstads hdBlekinge. – Tätorten har vuxit fram kring en 1896 tillkommen järnvägsstation på ägorna till byn Västra Hallen. Namnet är givet efter Halla bro, en bro över Hallabäcken på den väg som förenar byarna Västra och Östra Hallen. Östra Hallen kallades äldst Stora Helvetet (Storre Helffuede 1580-talet), medan Västra Hallen, ursprungligen en utflyttarbebyggelse, äldst bar namnet Helvetesmåla (Helluedismalle 1580-talet), där efterleden är → måla. För det på flera håll i Norden spridda namnet Helvetet har olika förklaringar framförts, bl.a. att det varit allmänt nedsättande. I början av 1700-talet ändrades namnen Stora Helvetet och Helvetesmåla till Östra och Västra Hallen, säkerligen i förskönande syfte.

Halla Heberg tätort, Vallda snFjäre hdHalland. – Tätorten är framvuxen vid gården Halla på utmark till byarna Heberg och Vallda. Halla är bestämd form pluralis av dialektordet hall ’klippa, häll, sten’. Heberg (Hedberrig 1592) innehåller i förleden ordet hed, här väl snarast i betydelsen ’ljunghed’. Efterleden berg syftar kanske på bergsområdet väster om byn.

Halland landskap. (de) Hallandia (latiniserad form) 1100-talets mellersta del, (af) Hallandi 1280-talet. – Möjligen innehåller förleden en till dialektordet hall ’klippa, häll, sten’ bildad inbyggarbeteckning med betydelsen ’hällbor, de som bor i trakten kring → Hovs hallar (på Bjärehalvön i nordvästra Skåne)’; med formen hallin omtalas detta folk redan ca 550 av den romersk-gotiske historieskrivaren Jordanes. Halland kan därmed tolkas som ’landet vid hällarna (Hovs hallar)’ eller ’hällbornas (de vid Hovs hallar boendes) land’ med syftning på bygderna norr om Hovs hallar. Namnet Halland avsåg i forntiden bara den södra delen av landskapet. – Bild 28.

Hallands län län. – Namnet är bildat till landskapsnamnet → Halland och syftar på länets omfattning.

Hallands Väderö ö i Kattegatt, Torekovs snBjäre hdSkåne. Wæthærø ca 1300, Hallandeswedderø 1376, Hallandz Vædærøy 1423. – Namnet Väderö tolkas vanligen som ’ön vid vilken det blåser’ eller ’ön med vars hjälp man (i Torekov) spår väder’. En annan möjlighet är att genitiv pluralis av ordet vädur ’bagge’ ingår i namnet; det skulle då syfta på att man låtit baggar beta på ön. Tillägget Hallands är säkerligen givet av sjöfarande för att markera att landskapet Halland tar vid norr om ön. Det lokala namnet på ön är Torekov ö (efter läget utanför → Torekov) eller enbart Ön. 

Hallandsås höjdsträckning längs gränsen mellan Halland och Skåne. (vppa) Hallandzaas 1406. – Hallandsås (med betoningen på -ås) är den officiella och den, vid sidan av Åsen, lokalt brukade namnformen. Därutöver uppträder i allmänt bruk också Hallandsåsen. Då förleden innehåller landskapsnamnet Halland bör åsen vara namngiven söderifrån. 

Hallaren sjö, Enåkers snSimtuna hdUpplandsamt Möklinta snÖvertjurbo hdSala stadVästmanland. Hallaren 1650. – Sjönamnet, som ingår i gårdnamnen Hallarsbo i Möklinta socken (jn Halorsbodhum 1371), där efterleden är pluralis av → bod, och Hallarsjö i Enåkers socken (j Hallarsøø 1394), där efterleden är ö, är en bildning till dialektordet hall ’klippa, häll, sten’. Det syftar på klippiga holmar och stränder.

Hallarsbo gd, Möklinta snÖvertjurbo hdVästmanland → Hallaren.

Hallarsjö gd, Enåkers snSimtuna hdUppland → Hallaren.

Hallaryd sn, Sunnerbo hdSmåland. Hallaryd soken ca 1500. – Socknen har fått namn efter kyrkbyn. Det innehåller antingen genitiv singularis (med kollektiv betydelse) eller genitiv pluralis av dialektordet hall ’klippa, häll, sten’ och → ryd ’röjning’. Marken vid kyrkbyn är stenig, och runt åkrarna finns stora stenmurar.

Hallaröd sn, Onsjö hdSkåne. (i) Hallaryd sogn 1406. – Socknen har sitt namn efter kyrkbyn. Det innehåller genitiv singularis av dialektordet hall ’klippa, häll, sten’ – strax öster om kyrkan finns en markant berghäll. Efterleden är → ryd ’röjning’.

Hallbjänne gd, Närs snGotland → Smiss.

Hallbjäns gårdnamn, Gotland → Smiss.

Halleberg berg, VäneÅse hdVästergötland. Haal ca 1325. – Namnet är ett fornsvenskt Hal, till vilket fogats berg. Det innehåller dialektordet hall ’klippa, häll, sten’ och syftar på de branta bergsidorna tillsammantagna eller ursprungligen på bara en del av berget.

Hallegårde bebyggelse, Halla snGotland → Halla.

Hallen sn, tätort, Jämtland. Hallinni 1344. – Namnet innehåller bestämd form av dialektordet hall ’sluttning’, syftande på bygdens läge i en sluttning ned mot Storsjön. Troligen har namnet avsett den första bebyggelsen i området, men vid tiden för sockenbildningen torde det snarast ha antagit karaktären av bygdenamn. 

Hallingeberg sn, Södra Tjusts hdSmåland. Hallingabierg 1325. – Socknen har fått sitt namn efter byn Hallingeberg. Det är sammansatt av en inbyggarbeteckning hallingar och berg. Inbyggarbeteckningen hallingar är bildad till dialektordet hall ’klippa, häll, sten’ och syftar på den höjd med storslagen utsikt där kyrkan nu ligger.

Hallkved gd, Funbo snRasbo hdUppland. Halquj 1288. – Förleden innehåller med stor sannolikhet dialektordet hall ’klippa, häll, sten’ med syftning på den blockrika terrängen vid gården. I efterleden ingår dialektordet kvi ’fålla, inhägnad’. Skrivningar med -kvid och -kved dyker upp på 1500–1600-talen (Haleqwidz siöönn 1559, avseende Funbosjön, Halqued 1635).

Hallsberg kn, samt sn och tätort, Kumla hdNärke. (j) Halsbergha sokn 1391. – Namnet har äldst burits av den bebyggelse på vars mark kyrkan byggdes, dvs. nuvarande prästgården. Det innehåller i efterleden troligen namnet på den intilliggande gården Berga (äldre Berg), väl åsyftande gruskullen på vilken kyrkan står. Förleden innehåller möjligen genitivform av ett mansnamn motsvarande fvn. Hallr. Namnet kan i så fall återges med ’Halls gård i Berg’.

Hallshuk udde med fyr och fiskeläge, Halls snGotland. Halls-huk 1805. – I förleden ingår sockennamnet → Hall. Efterleden är dialektordet huk ’i havet utskjutande (hög) udde’.

Hallsjö f.d. sn, by, Dörarps snSunnerbo hdSmåland. (j ...) Halsuge 1390. – Socknen, som senare kom att ingå i Dörarps socken, har fått namn efter den gamla kyrkbyn. Namnet innehåller efterleden → hög, här sannolikt i betydelsen ’gravhög’. Denna har senare ombildats till sjö. Förleden kan vara ett terrängbetecknande hals eller ett ord motsvarande fvn. halr ’man’, eventuellt använt som mansnamn.

Hallsta by, Häverö snVäddöHäverö skgUppland → Hallstavik.

Hallstahammar kn, tätort, Snevringe hdVästmanland. Hallsta hammare 1662. – Namnet avsåg ursprungligen den hammare för järn- och kopparsmide som anlades 1638 på byn Hallstas mark vid Kolbäcksån. Det gamla bynamnet Hallsta (i Halstaam 1386) innehåller i förleden troligen dialektordet hall ’klippa, häll, sten’; efterleden är → sta(d).

Hallstavik tätort, Häverö snVäddöHäverö skgUppland. – Orten har fått sitt namn av järnvägsstationen, som stod färdig 1915. Det är sammansatt av bynamnet Hallsta och vik, det senare syftande på läget vid Edeboviken. Hallsta (Halstadha 1409) är sammansatt av dialektordet hall ’klippa, häll, sten’ och sta(d), här kanske i betydelsen ’tilläggningsplats för båtar’.

Halltorp sn, tätort, Södra Möre hdSmåland. (i) Halatorppa sokn 1424. – Socknen har fått namn av en bebyggelse Halltorp. Detta namn innehåller i efterleden → torp ’nybygge’. Förleden kan innehålla genitiv pluralis av dialektordet hall ’klippa, häll, sten’ men är troligare att uppfatta som genitiv av dialektordet hale ’svans’. Detta ord används inte sällan i överförd betydelse om svansformiga terrängformationer. Vad ordet skulle syfta på i detta fall är dock oklart.

Hallunda kommundel, Botkyrka knSödermanland. (j) Halundum 1442. – Namnet är övertaget från byn Hallunda. Det kan innehålla en bildning på -und till dialektordet hall ’klippa, häll, sten’, syftande på den steniga terrängen på platsen. Alternativt rör det sig om en sammansättning av nämnda ord och lund. 

Halmsjön sjö, Husby-Ärlinghundra snÄrlinghundra hdLunda snSeminghundra hdUppland. Holm Siön 1671, Almsiön 1741. – Då namnets förled i dialekten uttalas »Alm-» är det osäkert om förleden kan vara halm, i så fall snarast i betydelsen ’säv, vass’. I stället kan ingå trädbeteckningen alm eller möjligen ett gammalt adjektiv *alm ’växande’ med syftning på översvämmande vatten i sjön eller dess avloppså. Som arbetsnamn för det år 1947 nära sjön påbörjade Stockholms storflygfält brukades först Halmsjöfältet. Senare beslöts att flygplatsen skulle heta → Arlanda.

Halmstad kn, stad, Halland. (in) Halmsthat 1295. – Stadsnamnet är övertaget från en nu försvunnen by vid Övraby kyrkoruin nära Nissan. Här grundades staden. Förleden kan vara halm i betydelsen ’säv, vass’, efterleden är → sta(d). På 1320-talet flyttades Halmstad till sin nuvarande plats vid den sedermera försvunna gården Broktorp nära åmynningen. Se också → Övraby.

Halmstad sn, Luggude hdSkåne. (in) Halmstahæ 1200-talets mitt (avser kyrkbyn). – Sockennamnet, som år lånat från kyrkbyn, innehåller i förleden halm i betydelsen ’säv, vass’ och i efterleden → sta(d). Kyrkbyn genomflyts av ett vattendrag, som kommer från den närbelägna Barmossen, fordom säkerligen en sjö.

Halmstads härad hd, Halland. (in) provincia Halmstade 1257 avskr., (in) Halmstath hærath 1298. – Häradet har namn efter byn, sedermera staden → Halmstad.

Halna sn, Vadsbo hdVästergötland. Halnadha sokn 1440. – Socknen har fått sitt namn från kyrkbyn. Namnet innehåller fsv. halfnadher ’hälft’. Enligt ett förslag åsyftas här en gård som tillkommit vid klyvning av en äldre gård. Namnet kan också tänkas sammanhänga med fsv. halfnadhatrædhe ’åkerbruk vid vilket halva åkern besås och halva ligger i träde’.

Halvarsgårdarna tätort, Stora Tuna snDalarna. – Tätortsnamnet återgår på ett bynamn, äldst belagt 1715. Förleden innehåller mansnamnet Halvard. Med efterleden gårdarna avses här utflyttningar från äldre bebyggelse.

Halvarsnoren sjö, NoraHjulsjö hd samt GrythytteHällefors hdVästmanland. Haluardz nora 1490-talet. – Sjön består av två sjöar, som är förenade genom ett smalt sund, ett nor. Efterleden innehåller sannolikt ett sjönamn *Nore ’sjön med noret’. Förleden är genitiv av mansnamnet Halvar.

Halvås by, Ryda snBarne hdVästergötland → Helås.

Hamburgsund tätort, Kville snhdBohuslän. (I) Hornborosvndom 1300-talet. – Namnet avsåg äldst sundet mellan Hamburgö och fastlandet och överfördes i sen tid på samhället, som växte fram kring en poststation. Det innehåller i efterleden ordet sund. I förleden ingår namnet på ön, *Hornbora ’den med horn försedda’, syftande på de många utskjutande uddarna i väster och söder. Namnet har senare associerats med det tyska stadsnamnet Hamburg.

Hamburgö ö, Kville snhdBohuslän → Hamburgsund.

Hammar sn, tätort, Sundbo hdNärke. (in) parochia Hamar 1296. – Socknen har fått namn efter kyrkbyn. Det är bildat till dialektordet hammar ’stenig höjd, stenbacke’, åsyftande grusåsen på vilken kyrkan är belägen.

Hammar tätort, Nosaby snVillands hdSkåne → Hammarslund.

Hammar gods, Väse snhdVärmland. Hamar 1268. – Namnet innehåller dialektordet hammar ’stenig höjd, stenbacke’. Gården ligger invid en höjd vid stranden av Arnöfjorden av Vänern.

Hammar, Lilla, Stora by resp, Skytts hdSkåne → Stora Hammar.

Hammarby tätort, Ovansjö snGästrikland. – Namnet är övertaget från en by som var belägen inom dagens tätort. Till byns namn, äldst förmodligen *Hammar, innehållande dialektordet hammar ’stenig höjd, stenbacke’, fogades med tiden -by(n) som förtydligande tillägg för att skilja gårdarna på själva bytomten från andra gårdar på byns mark. Både bestämd och obestämd form av efterleden påträffas i de äldsta beläggen från 1540-talet liksom i nutida dialektuttal.

Hammarby sn, Österrekarne hdSödermanland. Hamarby sokn 1379. – Socknen har fått sitt namn från kyrkbyn. Det innehåller dialektordet hammar ’stenig höjd, stenbacke’, med syftning på en upphöjning vid byn, och → by ’gård; by’.

Hammarby gd, Danmarks snVaksala hdUppland → Linnés Hammarby.

Hammarby sn, Vallentuna hdUppland. (in) Hamarbosokn 1291, (de) Hamarby 1323. – Sockennamnet är i sin nuvarande form övertaget från kyrkbyn med samma namn. Det innehåller dialektordet hammar ’stenig höjd, stenbacke’ samt → by ’gård; by’. Belägget från 1291 innehåller en inbyggarbeteckning bildad till detta namn, hammarboar ’invånare i Hammarby’.

Hammarbyhöjden stadsdel, Stockholms stad. – Namnet tillkom 1948. Det innehåller i förleden det gamla bynamnet Hammarby (Hamarby 1330, innehållande hammar ’stenig höjd, stenbacke’ och → by ’gård; by’). Efterleden syftar på stadsdelens läge på en höjd. Hammarby gård låg vid en markant stenig udde i Södra Hammarbyhamnen; mangårdsbyggnaden revs 1945. 

Hammaren udde, Östergarns snGotland → Katthammarsvik.

Hammarforsen vattenfall, kraftverk, Ragunda snJämtland. Hammars Forssen 1819, Hammarfors 1825 (sistnämnda avser en vattentullmjölkvarn). – Vattenfallet, utbyggt med kraftverk 1925–28, bildades vid Ragundasjöns tömning 1796 (se → Döda fallet). I förleden ingår Hammaren, namn på en by nära forsen (→ Hammarstrand). På sockenmålet liksom i belägget från 1819 är forsens namn Hammarsforsen.

Hammarkinds härad hd, Östergötland. (in) Hamarkindaheret 1332 avskr. – Häradet har uppkommit vid indelningen i häradsdistrikt av ett »land» benämnt *Kind (→ kind). Hammar- är säkerligen det i ortnamn vanliga dialektordet hammar ’stenig höjd, stenbacke’, syftande på en gammal samlingsplats. Någon sådan höjd har dock inte med säkerhet kunnat påvisas.

Hammarlunda sn, Frosta hdSkåne. (in) Hamerlunda 1353 (avser kyrkbyn). – Socknen har sitt namn efter kyrkbyn. Förleden är dialektordet hammar i betydelsen ’sandhöjd’, med syftning på den sandås där kyrkbyn ligger. Efterleden är pluralis av lund ’skogsdunge’.

Hammarlöv sn, Skytts hdSkåne. (in) Hamarleef 1348 (avser kyrkbyn). – Sockennamnet, som är lånat från kyrkbyn, innehåller i förleden dialektordet hammar i betydelsen ’sandhöjd’, med syftning på den höjd där kyrkan ligger. Efterleden är → löv.

Hammarsjön sjö, GärdsVillands hd samt Kristianstads stadSkåne. Hammars sjö 1854, Hammarsjön 1874. – Sjönamnet är givet efter byn Hammar i Nosaby socken, belägen invid sjöns nordvästra strand (→ Hammarslund). Sjön har också kallats Helgesjön (Helige Siöö Lacus 1680-talet), på grund av att den genomflyts av → Helge å.

Hammarslund tätort, Nosaby snVillands hdSkåne. – Tätorten har vuxit fram kring en järnvägsstation vid en bana som öppnades för trafik 1886. Järnvägsstationen bar fram till 1944, liksom tätorten fram till 1990-talet, namnet Hammar, medan poststationsnamnet sedan 1895 var Hammarslund. Det senare namnet är givet efter den intilliggande gården Hammarslund (Hammerslund 1618), anlagd som utflyttarbebyggelse från byn Hammar vid en skogsdunge, omtalad på 1680-talet (Hammar Lund). Bynamnet Hammar (Hammer 1405 avskr.) innehåller dialektordet hammar i betydelsen ’sandhöjd’. Också byn Hammar är numera en tätort.

Hammarstrand tätort, Ragunda snJämtland. – Namnet innehåller i förleden bynamnet Hammaren (de Hambri 1300) innehållande dialektordet hammar ’stenig höjd, stenbacke’, här syftande på den kulle som nu kallas Trätjordsbacken. Efterledens strand syftar på läget vid Indalsälven. 

Hammarö kn, samt sn, Karlstads hdVärmland. – Socknen omfattar ön Hammarön (Hammarø 1296) med kringliggande småöar och har sitt namn efter den stora huvudön. Det innehåller dialektordet hammar ’stenig höjd, stenbacke’, här sannolikt med syftning på de klippuddar som sjöfarande först uppmärksammat, när de söderifrån över Vänern närmat sig ön. 

Hammenhög sn, tätort, Ingelstads hdSkåne. (de) Hamundahøgh 1379 (avser kyrkbyn). – Socknen har sitt namn efter kyrkbyn. Det innehåller mansnamnet fda. Hamund och → hög. Tätorten har vuxit fram kring kyrkbyn och den intilliggande järnvägsstationen.

Hammerdal sn, tätort, Jämtland. (De) Hambradal 1344. – Detta ursprungliga bygdenamn har tolkats som ’ån Ammers dal’. Det initiala h skulle i så fall inte vara ursprungligt utan bero på en »förbättring» av namnet gjord av de skrivare som på 1300-talet upprättade sockennamnslängder för Jämtland och som kände till dialektordet hammar ’stenig höjd; klippa’ men inte ånamnet *Amber (→ Ammerån). Mer troligt är nog att namnet verkligen innehåller ordet hammar (i plural form hamra), här i den västnordiska betydelsen ’klippa’ o.d. och med syftning på Edebergets/Brattåsbergets och Fyråsbergets branter. Efterleden dal kan avse den centrala bygdens läge nedanför och på sluttningen av dessa berg.

Hamneda sn, Sunnerbo hdSmåland. (i) Hafnaþa 1353. – Kyrkbyn har givit socknen dess namn, som troligen innehåller → ed i betydelsen ’väg’, syftande på den gamla led som i yngre tid kommit att kallas Lagastigen. Förleden är flertydig. Om begynnelsekonsonanten inte är ursprunglig, kan den innehålla ett ånamn fsv. *Am(p)n ’vattnet, ån’. Det sistnämnda är då ett gammalt namn på en del av Lagan. 

Hamra f.d. förs. i Dalarna (hörande till Los sn, Hälsingland). Hambra 1698. – Namnet, som är övertaget från kyrkbyn, innehåller dialektordet hammar ’stenig höjd, stenbacke’, säkerligen syftande på den höjd som kyrkan är byggd på.

Hamra sn, Gotland. Hambrj 1300-talet avskr. – Namnet innehåller dialektordet hammar, som på Gotland används om grusuddar i havet eller i sankmarker. I det här fallet har det ansetts syfta på den låga men långsträckta höjden öster om kyrkan.

Hamra gd, Botkyrka snSvartlösa hdSödermanland → Hamra gård.

Hamra gård forskningscentrum för inomgårdsmekanisering, Botkyrka snSvartlösa hdSödermanland. – Förvärvat av AB Separator 1894 och uppfört vid gården Hamra (Hambra 1298). Gården ligger på en sluttning i kanten av en ås. Namnet innehåller plural form av dialektordet hammar ’stenig höjd, stenbacke’. 

Hamrånge sn, Gästrikland. (De) Hambrunge 1344. – Sockennamnet, sannolikt ett tidigare bygdenamn, tycks vara bildat till en inbyggarbeteckning fsv. hambrungar (→ -inge) ’de som bor på/vid hammaren’, i formen hamrungar brukad ända in i våra dagar med innebörden ’Hamrångebor’. Med hammar ’stenig höjd, stenbacke’ avses här den genom centralbygden löpande bergsryggen. Skrivningar med å i stället för äldre u dyker upp i mitten av 1500-talet.

Hamrångefjärden tätort, Hamrånge snGästrikland. Hambrångz Fiälen 1672 (avser en havsfjärd). – Tätorten har övertagit namnet från en järnvägs- och poststation, inrättad 1926 och belägen vid en f.d. havsfjärd, numera insjö, med samma namn. I förleden ingår sockennamnet.

Hanaskog tätort, gods, Kviinge snÖstra Göinge hdSkåne. (in) Hanæscogh 1344. – Godsets namn innehåller hane i betydelsen ’tupp av skogsfågel’ och skog. Tätorten nordväst om godset har vuxit fram kring en järnvägsstation vid en bana öppnad 1886.

Handbörds härad hd, Småland. (in) Andhbyrdia (latiniserat) 1299, (in) Anbyrdhi 1311. – Handbörd är ett av de »land» i → Småland som inordnats som distrikt i häradsindelningen. Namnet, vars fornsvenska form var Andbyrdh, i ackusativ och dativ Andbyrdhe, innehåller fsv. byrdh ’bärande’, här avseende ett bärställe, dvs. ett ställe där man måste bära båt eller last förbi forsar (jfr → bor, → ed). I Andbyrdh syftar byrdh säkerligen på en sådan passage förbi forsar i Emån, där denna i Högsby bryter igenom en rullstensås, som den gamla landsvägen mellan Kalmar och Linköping här följer (jfr → Aspelands härad). And- är prefixet and- ’emot’, som föreligger i t.ex. ansvar (&lt; fsv. andsvar). Andbyrdh avser då platsen mitt emot bärstället, på andra sidan ån. Den platsen bör ha varit »landet» Handbörds gamla samlingsplats; Högsby med dess fördelaktiga kommunikationsläge var under medeltiden häradets tingsplats. Handbörd utgör exempel på ett bygdenamn som utgår från bygdens samlingsplats (jfr → Jönåkers härad).

  Namnformen med H-, Handbörd, som visar en folketymologisk omtolkning, är känd först från 1600-talet.

Handen tätort, Österhaninge snSotholms hdSödermanland. – Tätorten har fått namn av den förenade post- och järnvägsstationen Handen. Stationen hette från början (1901) Österhaninge, men fick 1913 sitt nuvarande namn efter en bebyggelse under Söderby. Namnets ursprung är svåråtkomligt. En vägskylt i form av en pekande hand sattes upp i ett vägskäl vid mitten av 1870-talet, men redan strax före det finns namnet skriftligt belagt i ett skolregister. Troligen är det ursprungligen namn på en krog i närheten.

Handöl by, Åre snJämtland. Handööll 1564. – Byns namn innehåller en form av ånamnet Handölan, dvs. Handölsån. Namnets efterled döla(n) anses betyda ’dalälv(en)’. Förleden är otolkad. 

Hanebo sn, Hälsingland. Hanabo 1302. – Förleden innehåller säkerligen ett (förkortat) naturnamn, där ordet hane i betydelsen ’tupp av skogsfågel’ ingår. Ett sådant namn kan ha lytt *Hanasior eller möjligen *Hani ’sjön som det finns (orr)tuppar vid’ och avsett Kyrkby- och Innantjäratjärnarna. Efterleden är → bo, här snarast i betydelsen ’bygd’.

Hanekinds härad hd, Östergötland. (j) Hanakinda hæredh 1370. – Häradet har uppkommit vid indelningen i häradsdistrikt av ett »land» benämnt *Kind (→ kind). Hana- syftar på häradets äldsta kända tingsplats i Haninge söder om Linköping. Hanakinda är en förkortad bildning till den fornsvenska formen av bynamnet Haninge (Hanøghe 1382), en sammansättning av hane i betydelsen ’tupp av skogshöns’ och → hög. Haninge ligger vid en betydande höjd i kanten av ett skogsområde. 

Hangelösa sn, Kinnefjärdings hdVästergötland. Hagneløsæ sokn 1397. – Socknen har fått sitt namn från kyrkbyn. Det innehåller efter gammal mening genitiv av mansnamnet fsv. Hagne, men kan också tänkas innehålla en ålderdomlig genitiv pluralis fsv. *haghna av haghi ’gärdesgård; inhägnad, hage’. Efterleden är → lösa ’glänta; äng’.

Hangvar sn, Gotland. Hangwerj 1300-talet avskr. – Namnet har tolkats som sammansatt av två fornspråkliga ord, *hang ’hängande’ och *var, motsvarande fornengelskans waroð ’strand’. Namnet kan ursprungligen ha syftat på de »hängande» klintarna vid kusten. Det skulle i så fall snarast röra sig om ett bygdenamn givet ur sjöfararperspektiv.

Hanhals sn, Fjäre hdHalland. (in) castris Hunæ hals 1306. – Socknen har fått namn efter kyrkbyn (i lokalt språkbruk Hanhalsby). Denna har i sin tur övertagit namnet från en väster om byn i Kungsbackafjorden utstickande udde, numera Hanhalsholme, på vilken det i slutet av 1200-talet anlades ett fäste. Förleden tycks vara ett forndanskt *hun (motsvarande fsv. hun ’låshus’ och fvn. húnn ’björnunge; tärning’ m.m.), sannolikt med en grundbetydelse ’kubbe, kloss’, här troligast med syftning på den höga udden. Efterleden hals bör ha avsett uddens något insnörda landfäste.

Haninge kn, Södermanland → Västerhaninge.

Haninge by, Linköpings stadÖstergötland → Hanekinds härad.

Hannas sn, Ingelstads hdSkåne. (in) Hannes 1483 (avser kyrkbyn). – Sockennamnet, som är lånat från kyrkbyn, innehåller i förleden sannolikt hane i betydelsen ’tupp av skogsfågel’. Efterleden är ås med syftning på den ås där kyrkbyn ligger, knappast näs, då någon terrängformation som kan karakteriseras som ett näs inte finns vid kyrkbyn. De äldsta skrivformerna, genomgående på nes, kan förklaras som en kanslidansk skrifttradition, där namnet uppfattats som genitiv av kvinnonamnet Hanna (danskt Hanne).

Hannäs sn, Norra Tjusts hdSmåland. Hananes 1360, (jnnan) Hananæss sokn 1383. – Namnet är sammansatt av genitiv av hane i betydelsen ’tupp av skogsfågel’ och näs. Det syftade ursprungligen på den smala udde i sjön Vindommen på vilken socknens medeltida kyrka (nu ruin) är belägen.

Hanveden skogsområde, SotholmsSvartlösa hdSödermanland → Västerhaninge.

Hanö ö, Sölvesborgs lfsListers hdBlekinge. Hannøø 1507 avskr. – Ön, vars namn är oklart, kallades ca 1300 Ønæhøghæ ’den höga ön’ och på 1600-talet även Högöö och liknande (öns höjd uppgår till 60 m). 

Haparanda kn, stad, Norrbotten. – Namnet är en försvenskning av meänk. Haaparanta, som innehåller haapa ’asp’ och ranta ’strand’. Det har sitt ursprung i hemmansnamnet Haapaniemi ’Aspnäs’, som avser den gård på vars ägor tätorten vuxit fram, och är bildat till *Haapaniemen ranta ’(hemmanet) Haapaniemis strand’, skrivet Haapaniem strandh 1610.

Harads tätort, Edefors snNorrbotten. Haralssz 1539. – Namnet har antagits innehålla mansnamnet Harald, en tolkning som dock är osäker. Ortens lulesamiska namn Hárált är en uttalsvariant av namnet Harald.

Haraker sn, Norrbo hdVästmanland. (in) parrochia Haraker 1288. – Sockennamnet innehåller i förleden dialektordet har ’stenig mark, stenröse’ och i efterleden fsv. aker ’åker’ med syftning på stenig terräng bl.a. invid Prästgården. Någon äldre bebyggelse med namnet Haraker är inte känd, varför namnet från början antagligen avsett kyrkplatsen.

Harbo sn, tätort, Våla hdUppland. Harir 1312? – Socknens ursprungliga namn, fsv. Harir, Hara, innehåller pluralis av dialektordet har ’stenig mark, stenröse’ med syftning på den steniga terrängen mellan kyrkan och gården Viby. Den nuvarande namnformen, som blir allmän under 1500-talet, utgår från ett Harboa (’harbornas’) socken. Tätorten har vuxit fram kring bebyggelsen vid kyrkan.

Hardeberga sn, Torna hdSkåne. (de) Harabiærgh 1304 avskr. (avser kyrkbyn). – Socknen har sitt namn efter kyrkbyn. Det innehåller i efterleden fda. biærgh ’berg’, med syftning på någon av höjderna vid kyrkbyn. Förleden är oklar; möjligen innehåller den djurbeteckningen hare. 

Hardemo sn, Hardemo hdNärke(De) Harþeme 1314? – Sockennamnet återgår troligen på ett by- eller gårdnamn. Förleden har föreslagits innehålla ett ord motsvarande medelhögtyskans hart ’skog, betesmark m.m.’ Efterleden innehåller en stelnad dativform av → hem ’boplats; gård’. På 1500-talet har namnet omtytts och uppfattats som en sammansättning med mo. 

Hardemo härad hd, Närke. (ii) Hardhemishærathe 1381. – Häradet har namn efter den by eller gård som socknen → Hardemo bör ha fått sitt namn av. Hardemo är betygat som medeltida tingsplats.

Harefjorden sjö, ByKila snrNäs hdVärmland. Harefiolen 1559. – Namnet innehåller fjord, här i betydelsen ’sjö’. Förleden är oklar.

Harestad sn, Inlands Södre hdBohuslän. (j) Harondastaf 1388. – Namnet har tidigare sannolikt avsett den bebyggelse som sedermera blivit kyrkby i socknen. Byn heter nu Kyrkeby (j Kirkiubønum 1388). I förleden ingår genitiv singularis av ett naturnamn *Harund ’den (det) bergiga’ eller genitiv pluralis av en därtill bildad inbyggarbeteckning. *Harund har avsett den halvö (förr ö), där socknen är belägen, eller ett mer begränsat område med bergig terräng söder om Kyrkeby. Efterleden, ursprungligen ordet stav, är flertydig. Möjligen avses en brant terrängformation, men möjligheten att stav syftat på ett rest märke, kanske ett kultföremål, kan inte uteslutas. Namnet har senare associerats med den stora gruppen av ortnamn på → sta(d).

harg Ordet harg uppträder jämte sidoformen horg (uttalas »hårj») i en rad svenska ortnamn. Det är emellertid inte alltid lätt att utifrån dagens namnformer genomskåda att t.ex. → Höör, → Härja och Väggarö hör hit. Ordet harg (horg) är besläktat med dialektordet har ’stengrund i sjö’ o.d. och lever ännu i dialekterna i betydelsen ’stenig mark, stenanhopning, stenröse’ o.d. I denna betydelse ingår det också i flera ortnamn, t.ex. → Hårga; däremot finns inget stöd för att namnen skulle syfta på berg och fasta hällar. Jämte en terrängsyftande betydelse finns emellertid också en förkristen sakral innebörd, med motsvarigheter i flera germanska språk. Det vida sammanhang i vilket dessa ord uppträder tyder på att de går tillbaka på en samgermansk term för kultplats, vars ursprung ligger mycket långt tillbaka i tiden och där den sakrala betydelsen sannolikt har utvecklats på kontinentalgermanskt område. Betydelsen har också tidigt diversifierats och hithörande ord har kunnat användas om heliga platser av högst skiftande slag. Kanske är det detta förhållande som ligger bakom de västnordiska källornas motstridiga uppgifter om vad som avses med en hǫrgr. Viktig är dock Eddadikten Hyndluljóð som antyder att den är »lagd av stenar», vilket stöder den vanliga tanken att hargen ursprungligen var en stenkonstruktion. I Sverige betygas en sakral betydelse av ortnamn som Odensharg (→ Odensala) och Torsharg (→ Torshälla), där förlederna utgörs av gudanamnen Oden respektive Tor. Även för flera osammansatta Harg har man anledning att räkna med en sakral innebörd, i vissa fall kanske knuten till naturliga stensamlingar. En sakral betydelse kan också föreligga i det *skædhhargh (-hærghe) som förefaller ingå i de båda sockennamnen → Skederid och → Skerike. Den närmare innebörden av dessa namn är dock oklar.

  Litteratur: Thorsten Andersson, Kultplatsbeteckningar i nordiska ortnamni Sakrale navne. Rapport fra NORNAs sekstende symposium i Gilleleje 30.11. – 2.12.1990 (1992), s. 83–85; Stefan Brink, Political and social structures in early Scandinavia. A settlement-historical pre-study of the central place, i Tor 28 (1996), s. 265–66; Allan Rostvik, Har och harg (1967); Per Vikstrand, Gudarnas platser. Förkristna sakrala ortnamn i Mälarlandskapen (2001), s. 207–25.

Harg sn, samhälle, Frösåkers hdUppland. (in) parochia Harg 1291. – Sockennamnet har övertagits från en bebyggelse, vilken sannolikt legat söder om det nuvarande brukssamhället i närheten av den punkt där järnvägen korsar landsvägen. Namnet innehåller → harg.

Harg, Västra, Östra snr, Östergötland→ Västra Harg och  → Östra Harg.

Harge by, Hammars snSundbo hdNärke. (i) Hargh 1405. – Namnet innehåller → harg i betydelsen ’stenig mark’. Det nutida Harge är en stelnad dativform.

Hargshamn tätort, Hargs snFrösåkers hdUppland. – Tätorten har snarast namn efter den gamla lastageplatsen Hargs hamn, senare också järnvägsstation. Namnet innehåller i förleden bruks- och sockennamnet → Harg.

Harjagers härad hd, Skåne. (in) Hartagreherrit 1285. – Häradet har namn efter kyrkbyn i socknen → Stora Harrie. Ägonamn som Tingstumpen (1569) och Ting stickid (1569), Tingstycket (1782) minner där om en gammal tingsplats.

Harlösa sn, tätort, Frosta hdSkåne. (de) Harthløse 1100-talets senare del eller 1200-talets förra del. – Sockennamnet, som är lånat från kyrkbyn, innehåller i förleden troligen adjektivet fda. harth ’hård’ med syftning på styv jordmån. Efterleden är → lösa ’glänta; äng’. Tätorten söder om kyrkbyn har vuxit fram kring en 1906 öppnad järnvägsstation.

Harmånger sn, tätort, Hälsingland. (De) Harmanger 1344. – Tätorten, som omfattar byarna vid kyrkan, har lånat namnet från socknen. Sockennamnet, kanske ett tidigare bygdenamn, har från början syftat på den forntida → ånger, dvs. (havs)vik, av vilken Kyrksjön och Harmångersåns nedre lopp är rester. Förleden kan innehålla ett ånamn *Harm(a) med syftning på Harmångersån. Ett sådant ånamn skulle kunna vara bildat till ett fornspråkligt ord *harm ’(lösrivet) block, sten’ med syftning på åns stenrika fåra närmast Storsjön, Harmångersåns källflöde. 

Harplinge sn, tätort, Halmstads hdHalland. Harpælyung ca 1300 (avser kyrkbyn). – Den år 1886 tillkomna post- och järnvägsstationen, kring vilken tätorten vuxit fram, namngavs efter socknen, som i sin tur har namn efter kyrkbyn. Förleden hör troligen samman med dialektordet harpa ’vara stel, vara styv’ och det från halländsk dialekt kända harpe ’skorvig hud, skovor (av smuts) på huden’, väl med syftning på något skorvigt i terrängen, hårdbearbetad jord e.d. Efterleden är ljung ’ljungmark’.

Harpsund hgd, rekreationsbostad åt Sveriges statsministerMellösa snVillåttinge hdSödermanland. (j) Harposunde 1380. – Ortnamnets efterled åsyftar ett sund i den intilliggande Harpsundssjön. Förleden är flertydig. Anknytning till harp- ’skrovlig, ojämn’ e.d. eller (h)arp- ’torr, ingrodd smuts’ är språkligt möjlig men sakligt osäker. En ö (tidigare kallad Storön) söder om herrgården omges på två sidor av trånga sund; ett av dessa, närmast gården, är numera igenvuxet. Förleden i Harpsund kan tänkas innehålla eller ytterst vara utgånget från ett med bl.a. isländskans harpa ’snörpa ihop’ och herpa ’dra ihop’ besläktat ord, fsv. *harpa ’något sammansnörpt, hopdraget’. Harpsund kunde då betyda ’sundet Harpa’, ’sundet vid ön Harpa (’ön vid förträngningen’ e.d.) eller möjligen ’sundet vid ån Harpa’. Som säteri bar Harpsund under en del av nya tiden namnet Axelsberg, vars förled erinrar om Axel Stålarm (d. 1702).

Harrie, Lilla, Stora snr, Harjagers hdSkåne→ Lilla Harrie och →Stora Harrie.

Harrsele by, vattenkraftverk, Vännäs snVästerbotten. – Byn, omnämnd som Herrselet 1801, återgår på ett år 1799 upptaget nybygge. Detta fick namn efter ett närbeläget parti av Umeälven, kallat Harrselet (Harrsellet 1823). Förleden innehåller fiskbeteckningen harr och efterleden bestämd form av sel ’lugnvatten i å eller älv’ med syftning på älvsträckan mellan Fällforsen och Harrselsforsen. Sistnämnda fors togs i anspråk för det år 1957 färdigställda Harrsele kraftverk, beläget i byn Harrselsfors (Harrselsforss 1801 avseende ett nybygge).

Harrselsfors by, Vännäs snVästerbotten → Harrsele.

Harsprånget kraftverk, tidigare vattenfall i Stora LuleälvenJokkmokks snLappland. – Namnet är en översättning av lulesam. Njoammelsasskam, skrivet Niomel Saski 1671, vars efterled är en bildning till verbet sasskat ’hoppa (jämfota)’. Enligt en tradition var älven, före utbyggnaden, på det smalaste stället vid fallet inte bredare än att en hare (lulesam. njoammel) sades kunna hoppa över. Namnet är överfört på kraftverket vid fallet. – Bild 29.

Hassela sn, tätort, Hälsingland. Hassale 1531. – Tätorten, som utgör socknens centrum och hyser sockenkyr–kan, fick 1980 namnet ändrat från Kyrkbacken till Hassela. Sockennamnet har förr sannolikt burits av nuvarande Kyrkbyn, där den gamla sockenkyrkan, riven 1856, stod. Namnet Hassela är språkligt svårförklarat men tycks hänga samman med trädbeteckningen hassel, kanske genom förmedling av ett äldre, nu okänt namn på den mitt i bygden belägna Hasselasjön. 

Hasselmarken by, Visnums-Kils snVisnums hdVärmland → mark.

Hasselö ö och by, Loftahammars snNorra Tjusts hdSmåland. Halsøø 1429, Hasløø 1473. – Namnet är sammansatt av trädbeteckningen hassel och ö och ska ses i ljuset av den ekonomiska betydelse hasseln hade, främst för sina nötters skull.

Hasslarp tätort, Kattarps snLuggude hdsamt byStrövelstorps snSödra Åsbo hdSkåne. Hasslerop 1524 (avser byn). – Tätorten, som har vuxit fram kring ett sockerbruk, har sitt namn efter byn Hasslarp strax norr därom. Det innehåller i förleden dialektens hassle ’hassel’. Efterleden är → torp ’nybygge’.

Hassle sn, Vadsbo hdVästergötland. (de) Haslu 1306. – Socknen har fått sitt namn från kyrkbyn (nu Nolhassle; Nol- ’norr’). I begynnelsen har namnet kanske snarast tjänstgjort som ånamn, ett till trädbeteckningen hassel bildat fsv. *Hasla. Vid Nolhassle rinner ett vattendrag.

Hassle-Bösarp sn, Vemmenhögs hdSkåne. (i) Haslæ 1456, Hasle Bøsserup ca 1530. – Sockennamnet är lånat från kyrkbyn. Det innehåller dialektens hassle ’hassel’ samt mansnamnet fda. Bøsi och → torp ’nybygge’. Det är oklart om Hassle ursprungligen avsett en självständig by vid sidan av Bösarp, eller om det enbart är en framförställd bestämning till åtskillnad från socknen → Bösarp i Skytts hd, vilken ca 1530 benämns Västra Bösarp. 1624 omtalas en hasselskog vid Hassle-Bösarps by.

Hasslerör tätort, Hassle snVadsbo hdVästergötland. – Tätortens namn är en sammansättning av sockennamnet → Hassle och bynamnet Rör (Röör 1455); det senare innehåller rör ’stenrör, stenröse’. Gästgivargården i Rör kallades 1701 Hasslerör och en 1875 på samma plats inrättad poststation fick detta namn. Tätorten har vuxit upp kring en järnvägsstation som inte ligger i byn Rör men ändå erhållit namnet Hasslerör.

Hasslö sn, tätort, ö, Medelstads hdBlekinge. Haslø ca 1300. – Socknen, som fram till 1888 var en del av Förkärla socken, utgörs av ön Hasslö och några kringliggande småöar och har fått sitt namn efter huvudön. Det är sammansatt av trädbeteckningen hassel och ö. Tätorten, med namn efter ön och socknen, består av flera sammanvuxna bebyggelser (Horn, Fiskaregården, Hallarna och → Garpen).

Hasslösa sn, Kinnefjärdings hdVästergötland.Hasløsa sokn 1415. – Socknen har fått sitt namn från kyrkbyn. Det innehåller i förleden troligen växtbeteckningen hassel. Efterleden är → lösa ’glänta; äng’.

Hasslöv sn, tätort, Höks hdHalland. (i) Hathersløf 1406. – Namnet, som äldst avsett kyrkbyn, är sammansatt av mansnamnet Hadar och → löv.

Haurida sn, Norra Vedbo hdSmåland. (de) Hagrydh ca 1300. – Socknen har fått namn efter kyrkbyn. Namnet är sammansatt av fsv. hagh ’gärdesgård’ och → ryd ’röjning’. Namnet har senare anslutits till de plurala ortnamnen på -a (se inl. 3.3.1).

Havdhem sn, tätort, Gotland. Haffthem 1300-talet avskr. – Namnets förled kan innehålla dialektordet havde. Den belagda betydelsen av detta ord är ’upphöjd gräskant mellan slagen vid slåtter’, men det kan i äldre tid ha använts även om långsmala förhöjningar i terrängen; jfr de båda grusuddarna Norrhavden och Suderhavden på Östergarnsholm. Tänkbara terrängformationer bakom sockennamnet är den långsträckta men dock mycket flacka åsen vid kyrkan eller också ancylusvallen, en gammal strandvall. Efterleden är → hem ’boplats; gård’ eller ’bygd’. Tätorten har närmast namn efter järnvägsstationen Havdhem kring vilken den vuxit upp.

Haverdal tätort, Harplinge snHalmstads hdHalland. (j) Hawærydh 1466. – Vid sin tillkomst låg den blivande tätorten i huvudsak på byn Haverdals utmark. Förleden är halländskt have ’hage’, efterleden är → ryd ’röjning’. I sockenmålet uppträder bynamnet som »Haverda» med plural form på -a (se inl. 3.3.1), vilket föranlett omtolkning till dal, äldst belagd i skrivningen Haffredall 1603.

Havern sjö, Haverö snMedelpad. (j) Hafra minni [’mynning’] 1273? avskr. – Namnet synes vara bildat till ett ord motsvarande fvn. hafr ’bock’ och betyda ’Bocksjön’. Det skulle även kunna syfta på sjöns »horn» i form av djupa smala vikar. 

Haverö sn, Medelpad. ecclesie Hafræ 1366. – Sockennamnet återgår på sjönamnet → Havern. Det nuvarande namnslutet på -ö är ett sent tillägg.

Haväng gd, strandområde, Ravlunda snAlbo hdSkåne. – Namnet, omnämnt 1878, har äldst avsett ängsområdet vid Verkaåns mynning i Östersjön (varav förleden Hav-) och området norr därom.

Heberg by, Vallda snFjäre hdHalland → Halla Heberg.

Heberg tätort, Årstads snhdHalland. (in) Hæygbyær 1352. – Tätortsnamnet återgår på ett bynamn. Förleden är hed ’ljunghed’, efterleden fda. biærgh ’berg’, bevarat i »Habbjer», en av sockenmålets uttalsformer av namnet. Möjligen syftar namnet på höjdsträckningen Hebergabjären öster om byn.

Heby tätort, by, Västerlövsta snSimtuna hdUppland. (j) Hedeby 1416. – Tätorten, som har vuxit fram kring en järnvägsstation öppnad 1873, har sitt namn efter en by i den östra delen av tätorten. Namnets förled innehåller hed i betydelsen ’torr, tallskogsbevuxen mark’, här med syftning på den mäktiga ås som sträcker sig norrut från samhället. Efterleden är → by ’gård; by’. 

Hed sn, Skinnskattebergs hdVästmanland. – Socknen var fram till 1648 en del av Malma socken under namn av Malma fjärding. Namnet Hed, äldst omnämnt i jordeboken 1715 (Mallma Fierding Eller Heed Sochn), innehåller ordet hed i betydelsen ’torr, tallskogsbevuxen mark’ och åsyftar den ås som löper från Malma till Skinnskatteberg.

Heda by, Enångers snHälsingland → Hedninghällan.

Heda sn, Lysings hdÖstergötland. (de) Hedeskyrke 1294, (in) Hedhe 1327. – Sockenkyrkan anlades under medeltiden på hedmark i utkanten av byn Jussbergs ägor. Det på detta läge syftande sockennamnet innehåller en böjd singularform, i de äldsta fornsvenska beläggen Hedhe, av terrängbeteckningen hed. Belägget Hedeskyrke 1294 betyder ’kyrkan på Heden’.

Hedared tätort (f.d. socken), Sandhults snVedens hdVästergötland. – Det genom ortens stavkyrka bekanta namnet (Hædærydh 1288?) innehåller fornsvensk genitiv av terrängbeteckningen hed; efterleden är → ryd ’röjning’. Tätorten har vuxit fram ur byn Hedared och fått namn efter denna och dess kyrka.

Hede sn, Sörbygdens hdBohuslän. Hæida kirkia 1391. – Sockennamnet synes ej återgå på något by- eller gårdnamn. Det innehåller en böjningsform av hed i betydelsen ’obebodd, skoglös och jämn sträckning, ofta högt belägen’, troligen syftande på området där kyrkan är belägen.

Hede sn, tätort, Härjedalen. (ii) Hedha sokn 1397. – Tätorten är framvuxen ur Kyrkbyn, också kallad Hede. Sockennamnet är ytterst en böjd form av hed i betydelsen ’torr, tallskogsbevuxen mark’.

Hedekas tätort, Krokstads snSörbygdens hdBohuslän. Kasen 1803. – Tätortsnamnet är givet efter soldattorpet Hedekas (Kasen). Efterleden är bohuslänskans kas ’röjning, svedjeland’. Förleden innehåller gårdnamnet Hede och har lagts till för att skilja torpet från Hajumskasen i samma socken.

Hedemora kn, stad, sn, Dalarna. (in) parochia Henamorum 1370. – Socknens namn har övertagits från kyrkbyn, möjligen förmedlat av en marknadsplats. Byn utvecklades till stad redan under medeltiden. Förleden i namnet, fsv. *Hedhnamor(a), sammanhänger ytterst med ordet hed i betydelsen ’torr, tallskogsbevuxen mark’ och kan innehålla ett till detta ord bildat adjektiv *heden ’hörande till en hed’. Heden i fråga utgörs av den ås som bär den nuvarande stadskärnan. I efterleden ingår singularis eller pluralis av ordet mor i dess äldre betydelse ’sankmark’ med syftning på sänkan längs åsen omedelbart sydöst om sjön Hönsan, möjligen också inbegripet sänkans fortsättning söderut förbi Hedemora kyrka. Hedemora är därmed att tolka som ’sankmark/en, erna vid heden’. Skrivningen Hede- för äldre Hene- slår igenom ca 1600. Hene- finns bevarat i dialektuttal som »Hemmora» och »Hännmora». Samma förled som stadsnamnet har också namnet på en av stadens sjöar, Hönsan, fsv. *Hedhnesior ’Hedsjön’.

Heden stadsdel, Göteborgs stadVästergötland. – Tidigare kallades området Exercitie Heden med syftning på dess funktion som övningsfält för Göta artilleriregemente och tältplats för beväringen. 1891 övergick området i stadens ägo.

Hedensberg gods, Tillberga snSiende hdVästmanland. curiam Hidhinsbergh 1326? avskr. – Namnet innehåller i förleden det fornsvenska mansnamnet Hidhin. Efterleden berg åsyftar den höjd på vilken mangårdsbyggnaden ligger. En nu nedlagd järnvägshållplats med namn efter godset finns ett par km i nordväst.

Hedensö hgd, Näshulta snÖsterrekarne hdSödermanland. Hithinzø 1295. – Förleden innehåller mansnamnet fsv. Hidhin. Efterleden syftar på läget på en tidigare ö, numera halvö.

Hedenäset tätort, Hietaniemi snNorrbotten → Hietaniemi.

Hedeskoga sn, tätort, Herrestads hdSkåne. Hedesckoff 1547 (avser kyrkbyn). – Sockennamnet, som är lånat från kyrkbyn, innehåller hed i betydelsen ’kal slätt’ och skog. Tätorten har vuxit fram kring kyrkbyn.

Hedesunda sn, tätort, Gästrikland. (De) Hæsunde 1344. – Tätortsnamnet utgår närmast från ett stationsnamn, övertaget från socknen, vid en år 1900 öppnad järnvägslinje. Sockennamnet har ursprungligen syftat på Norra Färjsundet i Öbyfjärden nära sockenkyrkan. Förleden är möjligen dialektordet häs ’hässja, höstack’. Hedesunda kan i så fall tolkas som ’sundet där det finns många hässjor/höstackar’. Den redan på 1500-talet belagda skrivningen Hede- blir vanlig på 1600-talet. Områdets folkmål har ända in i våra dagar bevarat det gamla uttalet (»Häsunda» o.d.).

Hedninghällan stenåldersboplats, Enångers snHälsingland. Hedningahällen 1863. – Namnet, med genuint uttal »Heninghälla» men i arkeologiska sammanhang oftast Hedningahällan, syftar på en 8 m hög brant klippa, boplats för säljägare under tredje årtusendet f.Kr. Enligt folktraditionen har klippan varit en ättestupa. Förleden innehåller ordet hedning. I efterleden ingår dialektordet hälla ’(sten)häll’. Förmodligen är namnet tillkommet under påverkan av att platsen ligger nära byn Heda (Hedha 1535) och den sandhed byn fått namn efter. 

Heds stenar skeppssättning, Kåseberga, Valleberga snIngelstads hdSkåne → Ales stenar.

Hedströmmen å, Västmanland. – Ån avvattnar Södra Malingsbosjön strax norr om gränsen mot Dalarna och rinner ut i Mälarviken Galten efter att ha passerat socknen → Hed, varav namnet (känt från 1741). Åns övre och nedre lopp har tidigare burit flera andra namn.

Hejde sn, Gotland. Heithum 1300-talet avskr. – Namnet är en stelnad form i dativ pluralis av gotländskans hajd ’hed’ och torde syfta på läget ned mot det stora skogsområdet Lojsthajd. Vilken närmare innebörd hed haft i gotländskan är dock oklart. Ordet har på östsvenskt område betydelsen ’torr, tallskogsbevuxen mark’ e.d. men på götaländskt område ’mager, skoglös mark; ljunghed’ e.d. I flera sockennamn på Gotland tyder vegetationsförhållandena snarast på den förstnämnda betydelsen.

Hejdeby sn, Gotland. Heydeby sogenn 1523. – Socknen, som är omnämnd på 1300-talet, har övertagit namnet från en gård. Förleden är troligen genitiv singularis av gotländskans hajd ’hed’. Om betydelsen av detta ord på Gotland se → Hejde. Efterleden är → by ’gård; by’.

Hejnum sn, Gotland. (af) Hainaim 1300-talets mitt (Gutasagan). – Efterleden i detta namn är → hem ’boplats; gård’ här kanske ’bygd’. Förleden är omdiskuterad. Enligt en uppfattning innehåller den en forngutnisk inbyggarbeteckning *hai(dh)nir ’hedborna, de på heden’. Inom socknen särskiljs en rad olika »hedar»: Bjärshajd, Orrhajd, Ringshajd m.fl., för vilka det gemensamma namnet är Hejnumshällar. Sockennamnet skulle med denna tolkning vara ett bygdenamn, där förleden sammanfattande syftar på invånarna i de olika »hedarna». Enligt en annan tolkning innehåller förleden ordet hen (gotländskt hajn) ’brynsten’ i betydelsen ’(spetsig) sten’. Namnet skulle i så fall ta fasta på de omfattande hällmarkerna i socknen. Alternativt kan det med den senare tolkningen uppfattas som ett äldre namn på en gammal bebyggelse motsvarande nuvarande Lilla och Stora Kyrkebys samt Prästgården.

Hejnums hällar naturområde, Hejnums snGotland → Hejnum.

Helagsfjället fjäll, Storsjö snHärjedalen. Helagzfiället 1645. – Namnets förled innehåller ett sjönamn *Helagen syftande på någon av Helagssjöarna. Detta namn innehåller i sin tur en efterled -agen ’vatten, sjö’. Förleden kan antingen vara en form av adjektivet helig eller fvn. héla ’rimfrost’. I det förstnämnda fallet skulle sjönamnet således betyda ’den heliga sjön’, i det andra ’sjön med frostbenägna strandmarker’ e.d. För Helagsfjället används vanligen kortformen Helags. Fjällets sydsamiska namn Maajåelkie innehåller sam. maaje ’(stort) avstånd, sträcka; (avlägsen) trakt, land’ och åelkie ’fjällaxel, utlöpare från fjällmassiv’. Namnet kan tydas ’fjällutlöpare som sträcker sig långt’ med syftning på att fjällområdet här sträcker sig långt österut.

Helagssjöarna sjöar, Storsjö snHärjedalen → Helagsfjället.

Helgarö sn, Åkers hdSödermanland. (in) Helgarna 1233. – Socknen har fått sitt namn från kyrkbyn. Det innehåller → arin ’grusö, grusig mark’. Förleden innehåller adjektivet helig eller genitiv av mansnamnet Helge.

Helgasjön sjö, Småland. Heliesiö 1555. – Sjönamnet innehåller adjektivet helig, vilket antyder att sjön under förkristen tid varit antingen fredad eller kanske föremål för något slags dyrkan.

Helga Trefaldighet förs., Uppsala stadUppland. (in) parochia ecclesie Sancte Trinitatis 1316. – Församlingen har namn efter sin kyrka som på 1300-talet kallades Ecclesia (sancte) Trinitatis ’(Helga) Trefaldighets kyrka’. Namnet visar att kyrkan var helgad åt treenigheten. I ett dokument från 1384 uppträder dock socknen under namnet Bonda kyrkio soknene, och namnet Bondkyrka socken blir sedan socknens benämning fram till 1947, då den inkorporerades med Uppsala stad. Namnet är säkerligen en folklig benämning, som tar fasta på att kyrkan tillhörde en landssocken i motsats till de två andra, nu försvunna, församlingskyrkorna i staden, Sankt Per och Vårfrukyrka. 

Helgeandsholmen ö i Norrström, Stockholms stad. (in) insula dicta [’på ön som heter’] Helghaanzsholm 1320. – Namnet innehåller i förleden en förkortad form av fsv. hælgha ands hus, ’den helige andens hus’, benämning på en medeltida vårdinrättning för fattiga, gamla och sjuka. Efterleden är → holm ’holme’. Hertig Valdemar donerade kort före 1300 en tomt på ön till Stockholms helgeandshus, och namnet kan alltså inte vara äldre än från omkring 1300. Vad ön hette innan dess är okänt. Nuvarande Helgeandsholmen har uppkommit genom att flera mindre öar vuxit samman. Namnet avsåg från början den sydligaste av dessa, vilken i sin tur äldst bestod av två mindre öar. Den ena av dessa har uppkommit genom att en grav grävts genom en från Stadsholmen utskjutande halvö på 1000-talet. Norr om den ursprungliga Helgeandsholmen låg Barkarholm (1441; till barkare ’garvare’) och Stockholm eller Lilla Stockholm (1559), ej att förväxla med Stadsholmen (jfr → Stockholm).

Helgenäs samhälle, Västra Eds snNorra Tjusts hdSmåland. (aff) Helienæss 1378, (in) Hælghonæs 1392. – Beläggen för detta namn är något motstridiga, men att förleden hör samman med det fsv. adjektivet helagher ’helig, fredad (på religiös grund)’ är nog mest troligt. Enklast är att räkna med en primär namnbildning fsv. *Helghanæs med betydelsen ’det heliga näset’, där förleden skulle kunna hänga samman med att sandstranden vid Helgenäs fungerat som hamn under vikingatiden och haft en fredad status. Själva näset kan vara den ås som skjuter ut mot Edsån i nordöst eller näset vid Nynäs i sydöst. Alternativt kan namnet hänga samman med det närbelägna Helleberg (j hælghaberghom 1382 avskr.), där förleden också tycks innehålla en form av adjektivet fsv. helagher. Som en tredje möjlighet kan man tänka sig att ett ånamn *Helgha ’den heliga ån’ döljer sig bakom båda namnen, syftande på Edsån som rinner mellan → Västra Ed och viken vid Helgenäs.

Helgerum gods, Västrums snSödra Tjusts hdSmåland. Helgarum 1544. – Förleden är snarast genitiv av mansnamnet Helge, men man kan alternativt tänka sig att den innehåller adjektivet helig i betydelsen ’fredad’. Enligt en gammal tradition ska området kring det forna kapellet vid Björnhuvud strax väster om Helgerum ha utgjort en fristad för fredlösa. Efterleden innehåller → rum ’öppen plats’.

Helgesta sn, Villåttinge hdSödermanland. (De) Helghestum 1314? – Socknen har fått sitt namn från kyrkbyn. Det kan innehålla antingen genitiv av mansnamnet Helge i sammansättning med → sta(d) eller fsv. *helghestadher ’(helig) fredad plats’.

Helge å å, SmålandSkåne. fluvium [’ån’] Helgam ca 1200 avskr. – Namnet, ’den heliga eller lyckobringande ån’, kan ha givits den fruktade ån för att blidka dess makter.

Helgona sn, Rönö hdSödermanland. Ecclesia omnium sanctorum [’Alla helgons kyrka’] 1314? – Ortnamnet visar att den medeltida sockenkyrkan vigts åt eller förbundits med alla helgon.

Helgum sn, Ångermanland. Helghijöm 1535. – Socknen har fått sitt namn efter byn Helgum. Namnet är troligen en sammansättning av adjektivet helig och → hem ’boplats; gård’. Om det ursprungligen avsett en kultplats är ovisst. Det kan också röra sig om uppkallelse efter det centralt liggande Helgum i Säbrå socken.

Helgö ö, Ekerö snFärentuna hdUppland. curiam nostram [’vår gård’] Helghø 1287. – Namnet, som förekommer på flera håll, återgår på ett fornsvenskt *Hælgh(a)ø ’den heliga ön’ eller ’ön där det råder helgd (fred)’. Dessa öar var avsatta för särskilda aktiviteter i samband med t.ex. varuutbyte, kult och sjöfart, och åtnjöt därigenom en särskild, fredad status. För Helgös i Ekerö del kan man peka på öns funktion som hantverks- och redistributionscentrum för metallprodukter, väl belyst genom mångåriga arkeologiska undersökningar. Det finns dock även spår av rituella aktiviteter på ön. På 1600-talet hade namnet Helgö fallit i glömska och ön kallades istället Lillön. 1967 återtogs dock det gamla namnet Helgö.

Heliga fallet f.d. vattenfall, Jokkmokks snLappland → Seitevare.

Helige å å, Småland. – Ån rinner från → Helgasjön och har sannolikt fått namn efter denna. Ån utgör en del av → Mörrumsån.

Hellvi sn, Gotland. (de) ecclesia Helghawie 1277 avskr. – Namnet är sammansatt av adjektivet helig och → vi ’helig plats, kultplats’. Det är möjligt att socknen har övertagit namnet från en gård, som omfattat ungefär samma områden som nuvarande Kyrkebols och Hellvi annex. Etymologiskt identiskt är gårdnamnet Hellvis i Fole socken. Formen med -s i detta namn beror på anslutning till den på Gotland vanliga gårdnamnstypen bestående av ett personnamn i genitiv, t.ex. Rangvalds till mansnamnet Ragnvald.

Hellvis gd, Fole snGotland → Hellvi.

Helsingborg kn, stad, Skåne. (in) Helsingaburg 1100-talets mellersta del. – Namnets förled innehåller en inbyggarbeteckning pluralis hälsingar, bildad till hals med syftning på Öresunds markanta förträngning i höjd med Helsingör och Helsingborg. Efterleden är antingen borg i betydelsen ’befästning’, avseende en äldre föregångare till Kärnan, eller samma ord i en äldre betydelse ’höjd med branta sidor’, åsyftande den kraftiga höjdsträckningen längs havet.

Helvetesfallet vattenfall, Orsa snDalarna. – Fallet är beläget i en kanjon längs Ämån, ett biflöde till Oreälven. Platsen har, får man förmoda, gjort ett kusligt intryck med ån sammanträngd mellan lodräta klippväggar och vattnet enligt uppgift kokande som i en häxkittel. Namnet uppträder också på andra håll i landet. 

Helås tätort, Ryda snBarne hdVästergötland. – Vid en 1899 öppnad bandel blev Helås namnet på en järnvägsstation i byn Halvås. Helås var av allt att döma en nykonstruktion, bildad i kontrast mot det gamla bynamnet Halvås.

hem Namntypen -hem, som är samgermansk, har i Sverige, med ca 300 representanter, en huvudsakligen västlig utbredning. Man finner -hem-namn över ett sammanhängande område bestående av Halland, Västergötland (där utbredningen av namntypen är tätast, framför allt i f.d. Skaraborgs län, med cirka 80 representanter), Bohuslän och södra Värmland samt dessutom, mer eller mindre sporadiskt, i östra Skåne, på Gotland, i Östergötland, Närke, Södermanland, Uppland och i tre norrländska landskap, Jämtland, Medelpad och Ångermanland. Finland saknar -hem-namn. 

  Kärnområdet för namntypen på nordiskt område – den finns också företrädd på kontinenten, i England och på Orkney och Shetland – är Norgesom har tusentalet namn. I Danmark är hem-namnen vanliga på Jylland, på de danska öarna däremot är de endast sporadiskt förekommande. Island har ett 30-tal -hem-namn, men de är av en speciell schablonartad karaktär, t.ex. Sólheimar, Vindheimar.

  Namnelementet -hem uppträder oftast i förändrad form, som -em (→ Ålem), -im (→ Markim), om (→ Hajom), -ome (det uppländska Gränome: fsv. græn ’gran’), -um (→ Tanum) och t.o.m. bara -m (→ Norra Säm), och namnen hörande till denna grupp kan därför vara svåra att identifiera.

  Förlederna i namngruppen är av växlande slag, växt- och djurbeteckningart.ex. → Bergum; → Askim, → Ljunghem; → Fåglum, → Tranum. I många fall är förleden ett ånamn (→ Alster, → Kvänum). Adjektiviska förleder anträffas i ett antal fall, bl.a. → Bolum, → Helgum, → Länghem. Om hednisk kult vittnar förutom nämnda Helgum namnet Viad (fsv. Viem, → vi ’helig plats, kultplats’) i Södermanland. Det finns inget enda säkert exempel på personnamn eller personbeteckning i -hem-namn.

  Ortnamnsleden hem är med avseende på sitt ursprung identisk med vårt vanliga substantiv hem. Ordet är av allt att döma besläktat med grekiskans keimai ’ligga’ och koitē ’läger’, och dess grundbetydelse bör därför ha varit ’liggplats, läger’. Som ortnamnselement har ordet fått innebörden ’plats där man slår sig ned, hemvist’, varav dels ’gård’, dels ’trakt, bygd’. En specialanvändning föreligger i sockennamnet → Gudhem. I den absoluta majoriteten av de svenska -hem-namnen har hem med all sannolikhet betydelsen ’gård’.

  En särskild diskussion har förts kring -hem-namn med beteckningar för vilda djur och fåglar som förled, t.ex. → Bjurum (bjur ’bäver’), det uppländska Björnome, → Gökhem, → Tranum, → Ugglum. Sålunda har t.ex. Gökhem bl.a. antagits kunna betyda ’hemvistet där göken hörs’, ’trakten där det är gott om gökar’ eller ’gökboet’ (det sistnämnda i så fall ett namn med snarast skämtsam anstrykning, givet från grannars sida). Även det förslaget har lanserats att t.ex. Tranum och Ugglum skulle kunna vara tidiga förkortningar – av samma typ som vårt tefat för *tekoppsfat – av ett fornspråkligt *Tranumosshem e.d. respektive *Ugluskogshem e.d. Enklast och naturligast tycks det vara att tolka namnen som ’gården där (i vars närhet) det är gott om bäver, björn, där göken ofta hörs’ etc.

  Namnen på -hem hör till de äldsta namntyperna. Oftast är -hem-bebyggelserna gamla moderbyar, från vilka andra bebyggelser (gårdar, byar) har flyttats ut. Ett tecken på hög ålder är också att -hem-namnen i stor utsträckning blivit sockennamn. Namntypen är huvudsakligen förvikingatida; det stora flertalet av namnen har sannolikt tillkommit under romersk järnålder (Kr.f.–400) eller folkvandringstid (400–550).

  Litteratur: Stefan Brink, Ortnamn på -hemi Språken i Sverige (2010)s. 87; Lars-Erik Edlund, Mellan väst och öst. Det jämtska språkområdet över tid ur ett nordiskt perspektiv, i Jämtland och den jämtländska världen 1000–1645 (2011), s. 43–90; Gösta Franzén, i Nordisk kultur 5. Ortnamn (1939), s. 133–35; Bengt Pamp, Ortnamnen i Sverige. 5 uppl. (1988), s. 31–32; Kristian Hald, De danske Stednavne paa -um (1942) s. 26–43; Harry Ståhl, Ortnamn och ortnamnsforskning. 2 uppl. (1976), s. 73–76.

Hemavan tätort, Tärna snLappland. – Namnet, som är sammansatt av hem och bestämd form av ava ’(ofta säckformig) vik eller bukt i vattendrag’, betyder ’den närmast bebyggelsen liggande viken’ och avsåg ursprungligen en vik i Umeälven. Det blev 1918 namn på ortens poststation och kom senare att åsyfta samhället, som tidigare kallats Björkfors efter det första nybygget. Ortens tidigare sydsamiska namn Såekieboelte, som är sammansatt av såekie ’björk’ och boelte ’bergssluttning med skog’, har ersatts av Bïerke, som återgår på Björkfors.

Hemmesdynge sn, Vemmenhögs hdSkåne. (in) Hæmminxdyngæ 1283 avskr. – Socknen har sitt namn efter kyrkbyn. Det innehåller i förleden mansnamnet Hemming och i efterleden dynga i en äldre betydelse ’hög’ eller möjligen ’underjordiskt rum’.

Hemmesjö f.d. sn, Hemmesjö med Tegnaby snKonga hdSmåland. (j) Hemesøg 1481. – Namnet innehåller i förleden troligen genitiv av ett mansnamn motsvarande fvn. Heimir. Efterleden är → hög, här sannolikt i betydelsen ’gravhög’; den har senare uppfattats som sjö. 1854 sammanslogs Hemmesjö socken med → Tegnaby socken till Hemmesjö med Tegnaby socken.

Hemmesta tätort, Värmdö snskgUppland. (de) Hemestum 1323. – Namnet är övertaget från herrgården Hemmesta. Det innehåller i efterleden → sta(d) och i förleden troligen ett mansnamn fsv. *Hemer eller *Heme.

Hemmingsmark tätort, Hortlax snNorrbotten. – Namnet, äldst belagt 1539, är övertaget från en by. I förleden ingår mansnamnet Hemming. Efterleden är → mark ’nybygge i skog eller på utmark’.

Hemmor vanligt gårdnamn, Gotland. – Namnet är en sammansättning av personnamnet Häggmund och → arve ’arvinge’. Betydelsen är ’Häggmunds arvinges eller arvingars (gård)’.

Hemse sn, samt tätort, HemseAlva snrGotland. Hemsü 1300-talet avskr. – Det har föreslagits att namnet innehåller ett forngutniskt ord *hems, svarande mot fvn. hams m. ’skal kring frö eller frukt; ormskinn’ och andra svenska dialekters hams ’bönskida, skal av skidfrukter’ o.d. En gammal betydelse hos ordet har varit ’hud, skinn’, och det har antagits att något i terrängen skulle ha kunnat liknas vid en utbredd djurhud, till vilket paralleller finns. Med hänvisning till betydelsen ’bönskida, skal av skidfrukter’ hos dialektordet hams kunde också övervägas om något parti av den ås på vilken kyrkan ligger har liknats vid en bönskida.

Hemsjö samhälle, Kyrkhults snListers hdBlekinge. – Samhället har vuxit fram kring en järnvägsstation som öppnades 1874 och gavs namn efter den strax sydväst därom liggande sjön Hemsjön. Sjöns namn, som innehåller ordet hem, betyder ’den närmast bebyggelsen liggande sjön’. Den ifrågavarande bebyggelsen är byn Hemsjöhult, belägen omedelbart sydöst om sjön. Bynamnet (Himsholdt 1612), vars efterled är → hult, innehåller i förleden sjöns namn. Om byn tidigare burit ett annat namn är okänt.

Hemsjö sn, Kullings hdVästergötland. Heemsiø 1405. – Socknen har fått sitt namn från kyrkbyn. Det betyder ’sjön hemmavid’ och har äldst burits av en sjö vid Hemsjö by.

Hemsjöhult by, Kyrkhults snListers hdBlekinge → Hemsjö.

Hemsö sn, Ångermanland. – Socknen omfattar ön Hemsön (Hemsöö 1552), som före 1871 hörde till Högsjö socken. Förleden har föreslagits vara en sammandragen form av *Hemås ’Hemåsen’, åsyftande berget Hemsö hatt.

Hene by, Norra Kyrketorps snKåkinds hdVästergötland → Norra Kyrketorp.

Hennan tätort, Ljusdals snHälsingland. – Tätorten har sitt namn efter den 1881 tillkomna järnvägs- och poststationen, belägen vid och i sin tur namngiven efter sjön Hennan (Henna lacus 1697). Sjönamnet tycks innehålla adjektivet fsv. *heden ’hörande till en hed’, bildat till hed i betydelsen ’torr, tallskogsbevuxen mark’, med syftning på sandhedarna i sjöns omgivningar, kanske i första hand på den stora sandheden, kallad Heden och Väljemon, vid sjöns södra ände. Sjönamnet tolkas säkrast som ’sjön vid heden (Heden)’.

Hennickehammar hgd, Färnebo snhdVärmland. Hemekehyttenn 1622, Hänickehyttan 1665. – Här anlades i början av 1600-talet en hammare för järnsmide. Namnets förled är det tyska mansnamnet Hennike.

Henriksholm gods, Ånimskogs snTössbo hdDalsland. – Egendomen på en ö i Ånimmen erhöll på 1600-talet namnet Henriksholm efter ägaren Henrik Månesköld. Dessförinnan hette bebyggelsen Ön(a).

Henån tätort, Röra snOrusts västra hdBohuslän. Heinene 1420, Heynån 1519. – Förleden innehåller ett ånamn, fvn. *Hein, i vilket ingår ett ord svarande mot dialektordet hen ’slipsten, brynsten’, syftande på berggrunden. Namnet har senare övergått på en gård vid ån, och den nuvarande tätorten har vuxit upp kring denna.

Herrberga sn, Vifolka hdÖstergötland. ecclesie Harbiærghum 1322. – Socknen har fått sitt namn från kyrkbyn. Ortnamnet innehåller kanske dialektordet har eller → harg i betydelsen ’stenig mark, stengrund’ e.d.; berg i efterleden åsyftar en mindre upphöjning i byn.

Herrborum gods, Sankt Anna snHammarkinds hdÖstergötland. Herborwm 1375. – Ortnamnet innehåller i efterleden → rum ’öppen plats’. Förleden synes innehålla en inbyggarbeteckning fsv. *hærboar, vars bakgrund är oklar; den åsyftar möjligen folk från bebyggelsen Härstad på motsatta sidan av Trännöfjärden, i Rönö socken.

Herrestad sn, tätort, Lane hdBohuslän. Heregstader 1320-talet, (j) Hæræxstadom 1396. – Socknen har fått namn efter byn Herrestad (numera tätort). Förleden är sannolikt genitiv av ett mansnamn fvn. *Hærekr, en biform till Hárekr. Efterleden är → sta(d).

Herrestad sn, Dals hdÖstergötland. (de) Hærastadhum 1208. – Socknen har fått sitt namn från kyrkbyn. Förleden kan innehålla genitiv av ett mans(bi)namn fsv. *Hære ’den gråhårige’; efterleden är → sta(d).

Herrestad, Stora, Östra snr, Skåne → Stora Herrestad och  → 

Herrestads härad hd, Skåne. Hæruæstatheret ca 1300. – Häradet har namn efter kyrkbyn i socknen → Stora Herrestad.

Herrevadskloster gods, Riseberga snNorra Åsbo hdSkåne. (de) Herivado 1100-talets mellersta del. – Namnet avsåg äldst det i mitten av 1100-talet grundade cisterciensklostret, vars byggnader revs på 1670-talet. Namnets förled syftar på läget vid ett äldre vadställe över Rönneå, vars äldre namn (på denna del av ån) sannolikt har varit *Hæria, en bildning till dialektordet har ’stengrund i vatten; stenig mark, stenröse’. 

Herrljunga sn, tätort, Kullings hdVästergötland. (in) Heriælungum 1293. – Socknen har fått sitt namn från kyrkbyn. Förleden innehåller möjligen genitiv pluralis av ett till dialektordet har ’stenig mark, stenröse’ bildat *här med samma eller likartad innebörd. Det är ovisst om efterleden ursprungligen innehållit ljung ’ljung(hed)’ eller fsv. *lung ’sand- eller grusmark; sandås, grusås’. Tätorten har vuxit fram i anslutning till kyrkbyn och järnvägsstationen, som ligger vid en 1858 öppnad del av Västra stambanan.

Herrskog tätort, Skogs snÅngermanland. Hersskogh 1535 (avser byn). – Tätorten har vuxit upp kring byn Herrskog. Namnets förled har sammanställts med dialektordet har ’stenig mark, stenröse’. Även alternativet herre har föreslagits. Båda dessa tolkningar är osäkra. Efterleden är skog.

Herråkra sn, Uppvidinge hdSmåland. Heråkra Sochnn 1629. – Socknen har vid 1600-talets början brutits ut ur Dädesjö socken. Någon gård eller by med namnet Herråkra finns inte och det är oklart hur förleden i namnet ska tolkas. Efterleden är en form av ordet → åker.

Herräng tätort, Häverö snVäddöHäverö skgUppland. Herrängen 1804. – Tätorten har snarast sitt namn efter gruvfältet Herrängsfältet. Det återgår på ett gammalt ägonamn, sammansatt av herre ’herreman’ och äng; namnets bakgrund är dock inte känd.

Herrängen stadsdel, Stockholms stad. Herrängen 1687 (avser en äng). – Stadsdelen har namn efter gården Herrängen, ursprungligen ett torp under Långbro säteri. Som belägget visar är namnet äldst känt som ägonamn och kan vara givet i analogi med → Fruängen.

Herstadberg tätort, Kvillinge snBråbo hdÖstergötland. – Tätorten har fått sitt namn från gården Herstadberg. Ortnamnet (Hæristathe 1359, Hirikstadha 1409) kan innehålla genitiv av ett forntida mansnamn. Efterleden i bebyggelsens ursprungliga namn Herstad är → sta(d); namnleden berg är belagd från 1700-talet. Tätorten har vuxit fram i anslutning till Herstadbergs hållplats, som anlades vid en 1866 öppnad del av Östra stambanan.

Hertsånger by, Nysätra snVästerbotten → ånger.

hester Bebyggelsenamn på singulart hester och pluralt hestra finns huvudsakligen i centrala Götaland, framför allt i norra Småland och södra Västergötland. Det förekommer både sammansatta namn, t.ex. → Angerdshestra (kvinnonamnet fsv. Arngærd) och osammansatta, t.ex. sockennamnen → Norra Hestra och → Södra Hestra. I östra Småland finns en koncentration av natur- och ägonamn med denna efterled. Sådana ägo- och naturnamn finns eller har funnits mer sporadiskt även söderut i Sverige och det är troligt att ordet och namnelementet en gång haft en mer eller mindre sammanhängande förekomst från norra Frankrike, Belgien, Holland och nordvästra Tyskland via Danmark och Skåne och upp till Götaland. Efterleden åsyftar primärt något slags skogsmark, och det finns två huvudhypoteser om den närmare innebörden: tidigare allmänt ’ungskog av fruktbärande träd (ek och bok)’ men senare snarast ’skottskog’, dvs. skog där träd huggits ned eller beskurits kraftigt för att stimulera skottbildning för lövtäkt. Namnen kan antagligen gå tillbaka till vikingatid, men de allra flesta är medeltida. 

  Litteratur: Verner Ekenvall, De svenska ortnamnen på hester (1942); dens., Hester, heister, heester, hêtre. Ett genmäle, i Namn och bygd 33 (1945), s. 11–21; Ljunggren, K. G., Om ortnamnselementet hester’s utbredning, i Namn och bygd 50 (1962), s. 163–72; dens., Till frågan om ortnamnselementet hester’s utbredning i Norden, i Sydsvenska ortnamnssällskapets årsskrift 1969, s. 3–35; Modéer, Ivar, Hester, i Namn och bygd 31 (1943), s. 13–27; dens., Hester och skog i sydsvenska ortnamn, i Namn och bygd 34 (1946), s. 15–23; Lars Gunnar Romell, Heister: Deutung und Vorkommen, i Gedenkschrift für Jost Trier (1975), s. 243–51, Eva Nyman, Förleder i svenska ortnamn på hester/-hestra och på säter/-sätra. En jämförelse, i Namn och bygd 94 (2006), s. 35–52.

Hestra tätort, Torpa snYdre hdÖstergötland. – Tätorten ligger vid och har fått sitt namn från säteriet Hestra (Heestra 1369 avskr.). Ortnamnet innehåller → hester ’skottskog, småskog’.

Hidinge sn, Edsbergs hdNärke. (De) Hiþinge 1314? – Kyrkbyn har givit socknen dess namn, som innehåller en inbyggarbeteckning fsv. hidhingar (→ -inge), troligen bildad till fsv. hidhe ’(djur)ide’, möjligen syftande på bäverhus i Svartån.

Hietaniemi sn, tätort, Norrbotten.Heijthanimj 1543. – Namnet är sammansatt av meänk. hieta ’sand’ och niemi ’udde’. Det syftade ursprungligen på den udde där kyrkan uppfördes. I tätortens svenska namn Hedenäset, som tillkom som järnvägsstationsnamn, är efterleden en översättning från meänkieli och förleden en felaktig anslutning till svenskans hed. Tätorten har vuxit fram vid järnvägsstationen Hedenäset, som anlades 1914 strax norr om sockenkyrkan, i anslutning till byn Koijukylä (fi. Koivukylä). Namnet är sammansatt av meänk. koiju (fi. koivu) ’björk’ och kylä ’by’.

Hillared sn, tätort, Kinds hdVästergötland. Hildærydh 1358 avskr. – Socknen har fått sitt namn från kyrkbyn. Ortnamnet innehåller det västgötska dialektordet hilla eller hille ’skogklädd höjd’ med syftning på en ås i huvudbygden. Efterleden är → ryd ’röjning’. Hillareds järnvägsstation öppnades för trafik 1902. Tätorten har vuxit fram i anslutning till sockenkyrkan och stationen.

Hille sn, Gästrikland. – Sockennamnet, äldst belagt 1319, är lånat från kyrkbyn. Det innehåller en böjd form av det från bl.a. Gästrikland kända dialektordet hill ’hylla’, här i betydelsen ’avsats, upphöjd plats’ och med syftning på terrängen vid åsbranten mot Hillesjön.

Hillerstorp tätort, Kävsjö snÖstbo hdSmåland. (ij) Hillistorpi 1399, (j) Hildolffstorp 1407. – Tätorten har vuxit upp kring den år 1902 tillkomna post- och järnvägsstationen. Namnet har övertagits från den nordväst därom liggande byn Hillerstorp. Namnets förled är troligen genitiv av mansnamnet fsv. Hildolf. Efterleden är → torp ’nybygge’.

Hilleshög sn, Färentuna hdUppland. (in) Hildishøgh 1310. – Socknen har namn efter kyrkbyn, som i sin tur fått namn av en stor gravhög, Hilleshögen (Hildershögen 1785). Förleden innehåller ett mansnamn fsv. *Hildir och efterleden → hög. *Hildir kan vara namnet på den höglagde personen eller på en (fiktiv) person, som i traditionen kommit att förknippas med denna. Fram till 1940 var den urspårade varianten Hillersjö namnets officiella form.

Himle härad hd, Halland. Hænøflæ, Henøflæ ca 1300. – Namnets fornspråkliga form, som inte med säkerhet låter sig fastställas, kan ha varit Henyfli (neutrum) eller Henyflir (maskulinum), i det senare fallet med normalt -r-bortfall. Med utgångspunkt från den senare namnformen har namnet sammanställts med några norska namn, uppfattade som ursprungliga fjordnamn, vilka slutar på yflir, ett namnelement med ovisst ursprung. Det antagna Henyflir skulle från början ha syftat på ett tidigare sammanhängande vattenområde mellan Getterön och fastlandet norr om Varberg, omfattande de nuvarande Farehamnsviken i norr och Hamnviken i söder. Förleden Hen- antas vara ett äldre namn på Himleån, *Hena, som mynnar i den forna fjärden innanför Getterön. Det antagna ånamnet ska ha fått sitt namn av dialektordet hen, dock inte i betydelsen ’brynsten’ utan i en äldre betydelse ’(spetsig) sten’. Namngivningsgrunden skulle vara berg i Himleåns omgivning. Dessa kan emellertid inte sägas karakterisera ån men väl trakten. Den föreslagna tolkningen framstår därmed som oviss.

  Den moderna formen Himle går tillbaka på Hymfla, Himbla (hærath) o.d. Denna form på a kan vara genitiv pluralis av en inbyggarbeteckning eller genitiv singularis av ett maskulint Henyfli (&lt; Henyflir), som övergått till svag böjning och alltså böjts som t.ex. fsv. bonde, genitiv bonda.

Himmelsberga by, museum, Långlöts snRunstens hdÖland.Hemmelsbergh 1535. – Förleden i namnet kan – som den moderna formen antyder – vara genitiv av ordet himmel, men det har också föreslagits att ett mansnamn som t.ex. Hemming eller fsv. Hemvidh kan ingå. Tillräckligt gamla belägg saknas för att frågan säkert ska kunna avgöras. Efterleden är en form av ordet berg, men namnets ursprungliga syftning är inte klarlagd.

Himmeta sn, Åkerbo hdVästmanland. parochia Himittum 1346. – Sockennamnet har med tvekan antagits innehålla ett ord fsv. *him ’skimrande, ljus’ och ätt i en äldre betydelse ’trakt’ med syftning på den öppna bygden väster om kyrkan.

Hindsekind gods, Värnamo snÖstbo hdSmåland. (i[n]) Inzachind 1272. – Hindsekind ligger vid sjön → Hindsen, vars namn utgör godsnamnets förled. Efterleden innehåller → kind ’ätt; folkslag, stam’. Namnet antas ha avsett en gammal bygd vid sjön.

Hindsen sjö, Fryele, VåxtorpsVärnamo snrÖstbo hdSmåland. Hinsin Lacus 1679. – Sjönamnet, som ingår som förled i gårdnamnet → Hindsekind, har föreslagits betyda ’Hindsjön’ (hind ’hjorthona’). 

Hindås tätort, Björketorps snBollebygds hdVästergötland. Hinnås 1568. – Tätorten har vuxit upp kring den år 1894 tillkomna post- och järnvägsstationen. Namnet, som äldst avsett ett krononybygge, innehåller djurbeteckningen hind ’hjorthona’ och ås. Bebyggelsen ligger på en höjd. 

Hinneryd sn, Sunnerbo hdSmåland. (in) parochia Hyndorydh 1350. – Sockennamnet har övertagits från kyrkbyn. Det är sammansatt av ett äldre namn på Hinneån, *Hynda, med oklar betydelse och → ryd ’röjning’. 

Hinneån by, HinnerydsTorpa snrSunnerbo hdSmåland → Hinneryd.

Hinseberg hgd, kvinnofängelse, Näsby snFellingsbro hdVästmanland. (på) Hindzberg 1552. – Namnet innehåller i förleden det från Tyskland inlånade mansnamnet Hinze, smekform till Hinrik. I ett dokument från 1352 nämns en »hinza pape a berghe» ’Hinze Pape på (i) Berg’, som skulle kunna vara den person som ligger bakom namnet. Efterleden är berg. Gården ligger på en höjd.

Hinsen sjö, SundbornsSvärdsjö snrDalarna. – Namnet, vars fornsvenska form varit *Hyrne (Hyrnde) sior, innehåller troligen ett adjektiv fsv. *hyrn eller *hyrnder ’försedd med horn eller hörn’, sannolikt med syftning på det stora, utstickande Hinsnäset eller på sjöns spetsiga vikar (hörn). Efterleden -sen är bestämd form av sjö, fsv. sior.

Hishult sn, tätort, Höks hdHalland. Izhwltte leen 1475 (län här syftande på ett dåtida förvaltningsdistrikt). – Namnet avsåg äldst kyrkbyn. Dess fornsvenska form bör ha varit antingen *Idheshult eller *Hidheshult. I det förra fallet, som stöds av de äldsta beläggen, vore förleden genitiv av fsv. *idhe ’bestånd av idegran’, i det andra, som får stöd av dialektuttalet »Hiselt», genitiv av fsv. hidhe ’ide, lya’. Efterleden är → hult. Former på H- uppträder i mitten av 1500-talet men blir bestående först från 1600-talet.

Hisingen ö, Bohuslän. Hísing 1200-talet. – Ortnamnet är bildat till ett His- med en grundbetydelse ’klyva, skära av, skilja’. Hisingen är skild från fastlandet genom två armar av Göta älv. Ön var delad av åtminstone ett sund ända in i medeltiden. Namnet kan sålunda betyda ’den avskurna eller kluvna (ön)’ e.d.

Hisings härad, Västra, Östra hdr, Bohuslän resp. Västergötland → Västra Hisings härad och → 

Hissjön tätort, Umeå snVästerbotten. Hiidzskesiö 1539. – Tätorten är framvuxen ur en by, som fått namn efter läget vid sjön Hissjön. Förleden i sjönamnet tycks vara antingen genitiv pluralis *hiskia av fsv. *hiskiar ’inbyggare i (byn) Hiske’ eller genitiv *Hiskar av fsv. *Hisk, det senare åsyftande byn Hiske vid nuvarande Umeå stad. Namnet kan tolkas som ’Hiskebornas sjö’ eller ’(byn) Hiskes sjö, sjön som tillhör (byn) Hiske’. Man får tänka sig att byn Hiske haft utmark vid sjön. Hiske (de Hisky 1324), senare uppdelad i två byar, Västerhiske (Vestrahiske 1546) och Ytterhiske (Ytherhiskee 1546), numera stadsdelar i Umeå stad, förefaller vara dativ singularis av fsv. *Hisk, kanske ursprungligen namn på den ö som för 1 000 år sedan kan ha funnits vid Ytterhiske nära Umeälvens dåvarande mynning. Namnet kan förstås på flera sätt. En möjlig tolkning är att det hör samman med det norska dialektordet hisk ’något substansfattigt, något som krymper ihop vid torka’ med syftning på den sandiga terrängen i området.

Hittarp tätort, Allerums snLuggude hdSkåne. Hitterup 1691, Hittarp 1696. – Namnet avsåg äldst ett litet fiskeläge (Hittarpaläger 1684) i norra delen av den nuvarande tätorten. Det innehåller i efterleden → torp ’nybygge’, men är säkerligen inte särskilt gammalt. Förledens ursprung är ovisst. Tätortens sydöstra del kallas → Laröd.

Hjo kn, stad, Västergötland. Hyo 1327. – Ortnamnet har äldst fungerat som namn på Hjoån. Ånamnets betydelse är snarast ’den oklara, grumliga’.

Hjoggböle, Västra o. Östra byar, Bureå snVästerbotten. Hiagabolet 1500, Hiaggebölee 1543. – Namnet innehåller *Hjagge, en smekform av mansnamnet Hjalmger, och → böle.

Hjorted sn, tätort, Södra Tjusts hdSmåland. ecclesia parrochialis [’sockenkyrkan’] Hiorthedhe 1400. – Socknen har närmast övertagit sitt namn från gården Hjorted. Det är sammansatt av sjönamnet Hjorten (bildat till djurbeteckningen hjort) och → ed ’passage mellan eller utmed vatten’. Gården och kyrkan ligger på ett ed mellan sjöarna Hjorten och Långsjön.

Hjorthagen stadsdel, Stockholms stad. Hjorthagen 1820. – Stadsplan för området fastställdes 1920. Namnet har från början avsett en inhägnad för hjortar. På 1830-talet syftade namnet på ett område väster om nuvarande Kungliga tennishallen.

Hjortkvarn tätort, Bo snSköllersta hdNärke. – Tätorten, som fått sitt namn från en gård (känd från 1553), har vuxit fram vid järnvägen, som öppnades för trafik 1874. Namnet kan i förleden innehålla ett ursprungligt namn på nuvarande Hjortkvarnsån med betydelsen ’Hjortån’. Efterleden är kvarn.

Hjortsberga sn, Medelstads hdBlekinge. (j) Hiorsbærgsongh [’Hjortsberga socken’] 1471. – Socknen har lånat sitt namn (’berg där hjortar brukar hålla till’) från kyrkbyn. Denna ligger på en höjdsträckning.

Hjortsberga sn, tätort, Allbo hdSmåland. (de) Hiorzbyrghom 1287, (i) Hiorzbergha sokn 1380. – Socknen har troligen fått sitt namn (’höjden där hjortar brukar hålla till’) efter platsen där kyrkan anlades. Tätorten har vuxit fram strax öster om kyrkbyn, kring den 1902 öppnade järnvägsstationen.

Hjularöd gods, Harlösa snFrosta hdSkåne. Hywlerødh 1474. – Förleden i godsets namn, som äldst är omnämnt 1350, kan vara genitiv pluralis av hjul i betydelsen ’kvarnhjul’; 1662 omtalas Hjularöds landgillemölla, sannolikt nuvarande Holstermöllan i Hästskobäcken strax sydväst om gården. Efterleden i namnet innehåller → ryd ’röjning’.

Hjulsbro stadsdel, Linköpings stadLanderyds snHanekinds hdÖstergötland. Giordzbroo 1506. – Kring en järnvägsstation vid en 1902 öppnad järnvägslinje har stadsdelen vuxit upp; den har närmast fått sitt namn från gården Hjulsbro och ytterst från en bro över Stångån. Ortnamnet innehåller genitiv av det fornsvenska mansnamnet Giurdh.

Hjulsjö sn, NoraHjulsjö hdVästmanland. (i) Hiwlsøø 1490-talet. – Kyrkbyn har givit socknen dess namn, som ursprungligen tillkom den intilliggande sjön. Sjönamnet har antagits betyda ’sjön med vattenhjulet’. En å, där det funnits en vattenkvarn, rinner ut i sjön.

Hjuvik tätort, Torslanda snVästra Hisings hdBohuslän. Julvik 1802. – Samhället har fått namn efter den närbelägna viken. Namnets förled kan innehålla ordet hjul med oviss syftning.

Hjällbo stadsdel, Göteborgs stadVästergötland. Hielbo 1545. – Namnet är övertaget från byn Hjällbo i Angereds socken, på vars mark stadsdelen vuxit fram. Förleden kan vara genitiv av ett fornsvenskt mansnamn *Hiælle. Efterleden innehåller pluralis av → bod.

Hjälm tätort, FjäråsTölö snrFjäre hdHalland. (i) Hiælmeem 1407. – Tätorten har vuxit fram ur byn Hjälm. Namnet, fda. Hiælmhem, är sammansatt av hjälm och → hem ’boplats; gård’. Förleden bör ha avsett en hjälmliknande terrängformation, sannolikt den stora rundade höjden Brattabjär sydöst om byn.

Hjälmaren sjö, NärkeSödermanlandVästmanland. Ialmans (genitiv) 1100-talets senare del. – Det nutida sjönamnet återgår på ett med det svenska dialektordet jalm ’skrik; jamande’ samhörigt fsv. Jalman, yngre Jælman ’den ljudande (sjön), sjön med starkt dån’ e.d. Ljudet från vågor och vindar och (eller) från råkbildningar vintertid har givit upphov till detta namn. Genom mönsterpåverkan (jfr → Mälaren) omformades Jælman till Jälmaren. Under nya tiden har sjönamnet felaktigt förknippats med ordet hjälm.

Hjälmseryd sn, Västra hdSmåland. (de ...) Hialmryd 1300-talets början, (in) Hialmsryd 1312 (avser byn). – Socknen har fått namn efter kyrkbyn. Förleden är troligen genitiv singularis av dialektordet hjälm ’skyddstak för hö; lada utan väggar’. Efterleden är → ryd ’röjning’. 

Hjälsta sn, Lagunda hdUppland. parochia Hiælestum 1298. – Socknen har fått namn efter byn där den nuvarande kyrkan ligger. Den svårtolkade förleden kan kanske innehålla ett äldre namn på Hjälstaviken. Man har också tänkt sig möjligheten av ett personbinamn fsv. *Hiæli, bildat till en motsvarighet till fvn. hjala ’prata’, alltså ’den pratsjuke’ e.d. Efterleden är → sta(d). Ett äldre namn på socknen, eller en del därav, var Julbovik (de Jolbowich 1291). Detta namn syftar på Hjälstaviken och bör sättas i samband med att en äldre kyrka låg längre ned mot detta vatten, vid nuvarande Skönsberg. Julbovik innehåller i förleden en inbyggarbeteckning julboar, vars bakgrund är okänd.

Hjälstad sn, Vadsbo hdVästergötland. (de) Hialistadhum 1354. – Socknen har fått sitt namn från kyrkbyn. Ortnamnet kan innehålla ett mansnamn fsv. *Hiali, yngre *Hiæli, bildat till en motsvarighet till fvn. hjala ’prata’, alltså ’pratmakaren’ e.d.; efterleden är → sta(d).

Hjärnarp sn, tätort, Bjäre hdSkåne. (j) Hiernorp sogn 1406. – Socknen, som lånat sitt namn från kyrkbyn (nu en tätort), innehåller i förleden antingen mansnamnet fda. Hiarni eller fda. hiarni ’hjärna’ i betydelsen ’höjd’. Efterleden är → torp ’nybygge’. 

Hjärsås sn, tätort, Östra Göinge hdSkåne. (j) Hiærzaas 1426. – Socknen har sitt namn efter kyrkbyn (nu en tätort). Förleden har tolkats som innehållande en form av ordet hjort, vilket dock innebär problem av ljudhistorisk art. Kanske ingår istället en motsvarighet till fvn. hjarsi ’hjässa’. Kyrkbyn och kyrkan ligger på och invid en åssträckning.

Hjärtlanda sn, Västra hdSmåland. (de) Hiartlandum 1287. – Kyrkbyn har givit socknen dess namn, som innehåller genitiv singularis eller pluralis av djurbeteckningen hjort och → land.

Hjärtum sn, tätort, Inlands Fräkne hdBohuslän. (a) Hiærtheimi 1273? (avser kyrkbyn). – Socknen har fått sitt namn från kyrkbyn (numera tätort). Det innehåller genitiv singularis eller pluralis av djurbeteckningen hjort och → hem ’boplats; gård’.

Hjärup tätort, Uppåkra snBara hdSkåne. (in) Hiathorp 1200-talets förra del. – Detta gamla bynamn innehåller i efterleden → torp ’nybygge’. Förleden är dunkel.

Hoan älv, HälsinglandHärjedalenJämtland → Ytterhogdal.

Hoburgen klippa, Sundre snGotland. Hoborch 1300-talet. – Namnet på detta kända sjömärke är sammansatt av dialektorden ho ’hög’ och burg, i gotländskan vanligen med betydelsen ’grusrygg, grusmark’ men här syftande på den höga kalkstensklippan.

Hoby by, Bräkne-Hoby snBräkne hdBlekinge → Bräkne-Hoby.

Hofors kn, sn, tätort, Gästrikland. – Namnet på brukssamhället avsåg tidigare en hytta och ett järnbruk från 1500- resp. 1600-talet. Hofors som sockennamn är övertaget från en kapellförsamling, utbruten ur Torsåkers socken 1911. Namnet tillkom ursprungligen en fors i Hoån mellan nuvarande Hammardammen (Smeddammen) och den nu försvunna Hosjön. Förleden i Hofors kan antingen innehålla ordet ho ’vattenho’ med syftning på dessa båda åutvidgningar eller någon rännformation i åloppet eller innehålla ett ånamn *Hoa ’ån med en eller flera utvidgningar/rännformationer’.

Hofterup sn, tätort, Harjagers hdSkåne. (de) Hortethorp, (de) Horto thorp 1100-talets mellersta del (avser kyrkbyn). – Sockennamnet, som är lånat från kyrkbyn, innehåller i förleden troligen mansnamnet fda. Horta. Fr.o.m. andra hälften av 1500-talet uppträder ortnamnet i skrift som Houfftorp (1554), Houfftrup (1574), Hofftrup (1590) o.l., senare som Hotterup (1621), Hoffteroph (1662) o.l.; det genuina dialektuttalet är dock »Hottarp». Efterleden i namnet är → torp ’nybygge’. Tätorten Hofterup har vuxit fram kring fritidsbebyggelse norr om kyrkbyn.

Hogdal sn, Vette hdBohuslän. Hodal 1277 (avser byn). – Socknen har fått namn efter kyrkbyn. Förleden har föreslagits innehålla adjektivet fvn. hór, en biform till fvn. hár ’hög’, en betydelse som sakligt sett passar väl till byns och kyrkans läge i en högt belägen dal. Ett alternativ är att ett ånamn innehållande ho ’vattenho’ ingår. Efterleden är dal.

Hogrän sn, Gotland. Haugren 1300-talet avskr. – Namnet anses vara sammansatt av adjektivet hög (forngutniskt haur) och dialektordet grän ’gran’. Det ska alltså från början ha syftat på någon eller några höga och därför iögonenfallande granar. 

Hogstad sn, tätort, Göstrings hdÖstergötland. (in) Hukstadum 1282 (avser kyrkbyn). – Socknen har fått sitt namn från kyrkbyn. Ortnamnets förled är oviss; efterleden är → sta(d). Tätorten har vuxit fram vid sockenkyrkan och kyrkbyn i anslutning till Hogstads hållplats, anlagd vid en 1910 öppnad linje.

Hogstorp tätort, Skredsviks snLane hdBohuslän. (J) Haughþorpe 1396, Hugs-, Hogstorp 1573. – Tätorten har fått namn efter byn Hogstorp och har vuxit fram kring järnvägen, som öppnades för trafik 1888. Formen från 1396 torde vara en felskrivning för *Haughsþorpe. Förleden har antagits innehålla genitiv av ett ortnamn, fvn. *Haugr(inn) ’Hög(en)’, eller genitiv av mansnamnet fvn. Haukr. Efterleden är → torp ’nybygge’.

Hok tätort, hgd, Svenarums snVästra hdSmåland. (in) villa Hook 1349 avskr. – Tätorten, som fått namn efter en herrgård, har vuxit fram kring den år 1880 tillkomna järnvägs- och poststationen. Namnet innehåller ett ord fsv. *hok ’krok, hörn, näs’, besläktat med hake, sannolikt syftande på den i Haksjön utskjutande udde på vilken herrgården ligger. 

Hol sn, Kullings hdVästergötland. Hool 1330-talet. – Socknen har fått sitt namn från kyrkbyn. Namnet innehåller dialektordet hol ’kulle, rund höjd’ e.d. med syftning på en höjd i kyrkbyn.

holm Det nu enbart i dialekterna bevarade ordet holm (fsv. holmber) ingår, jämte den nu vanliga sidoformen holme, i många ortnamn i betydelsen ’mindre, kringfluten ö’, t.ex. i → Danaholmen. Vanlig är också innebörden ’upphöjning över kringliggande mark, kulle’, t.ex. i → Holm, sockennamn i Dalsland, Halland och Medelpad, och i → Rydaholm.

  I betydelsen ’mindre, kringfluten ö’ ingår holm i flera namn på medeltida borgar och sätesgårdar, belägna på nu eller tidigare kringflutna mindre öar och holmar i sjöar eller vattendrag, i t.ex. → Elleholm, → Göksholm och → Laholm. En stor del av dessa namn har ursprungligen betecknat själva holmen och senare överförts på bebyggelsen. Det faktum att flera av dessa borgar och sätesgårdar hade hög social status och var välkända i hela riket, t.ex. → Gripsholm, ledde från medeltidens slut till att en efterled holm i statushöjande syfte småningom kom att användas i namn på nyanlagda sätesgårdar, som inte var belägna på holmar, t.ex. → Grensholm och → Hörningsholm. Bruket av en sådan nobiliserande efterled har från 1600-talet och in i vår tid blivit vanligt i namn på herresäten, bruksanläggningar och även mindre bebyggelser, antingen genom ett senare tillägg till ett äldre namn, t.ex. i → Gåsevadholm, eller i nyskapade namn, t.ex. i → Bruzaholm. Förlederna i dessa namn är ofta personnamn, i t.ex. → Geijersholm och → Marieholm. Efterleden holm har enligt detta mönster även kunnat fogas till ett äldre ortnamn vid nyskapande av namn på post- och järnvägsstationer, när förväxling med snarlika namn annars kunde ha befarats (t.ex. Förslövsholm till → Förslöv). Namn på -holm har i regel slutledsbetoning.

  Litteratur: Ann-Christin Mattisson, Medeltida nordiska borg- och sätesgårdsnamn på -holm (1986).

Holm sn, Nordals hdDalsland. (de) Holme 1340. – Socknen har fått sitt namn från gården Holm, som ligger vid ett vattendrag. Namnet innehåller → holm i betydelsen ’upphöjning över kringliggande mark’.

Holm sn, tätort, Halmstads hdHalland. (j) Skepsholm song [’socken’] 1456, (i) Holmsogn 1489. – Sockennamnet, som är lånat från kyrkbyn (numera tätort), innehåller → holm i betydelsen ’upphöjning över kringliggande mark’. Socknen har i äldre tid också kunnat kallas för Skeppsholm, vilket kan antyda att man tagit virke för skeppsbygge på platsen.

Holm sn, Medelpad. (j) Holm sokn 1480. – Socknen synes ha fått namn efter kyrkbyn. Det innehåller → holm i betydelsen ’upphöjning över kringliggande mark’. Kyrkan ligger på en höjd.

Holm sn, Lagunda hdUppland. (j) Holm sokn 1424. – Förmodligen har Holm (→ holm) äldst varit namn på den nuvarande prästgården med syftning på en upphöjning i landskapet eller en holme, helt eller delvis kringfluten av Mälarens vatten. För det senare talar möjligen det äldsta säkra sockennamnsbelägget, parochie Aggoholm 1313, där namnets förled kan vara en form av dialektordet agga ’bakström’, även ’dyning, bränning’.

Holmby sn, Frosta hdSkåne. ecclesiam (de) Haulumbi 1290 avskr., ecclesie Hulumby 1353. – Sockennamnet, som är lånat från kyrkbyn, innehåller i efterleden → by ’gård; by’. Förleden har tolkats som innehållande → holm i betydelsen ’upphöjning över kringliggande mark’ med syftning på den höjd där kyrkbyn ligger. I ljudförbindelsen -lmb- har en uttalsunderlättande vokal skjutits in mellan l och m, i de äldsta skriftliga beläggen u, i det nutida dialektuttalet e.

Holmedal sn, Nordmarks hdVärmland. Holmadal 1539. – Namnet är äldst känt från en isländsk 1300-talshandskrift som namn på en bygd (þa bygdð er Holmadalir heita). Det har tolkats som ursprungligen avseende en av två olika dalar, antingen dalgången längs Holmerudsälven i socknens östra del eller den längs Djupedalsbäcken, som rinner strax öster om kyrkan och mynnar ut i Holmedalssjön. I båda fallen kan ett vattendragsnamn *Holma, bildat till → holm ’holme’, tänkas ingå i förleden. Holmedal kan som bygdenamn ha kommit att avse båda dalgångarna. Enligt ett annat förslag avses den öppna dalen norr om Holmedalssjön, där kyrkan och prästgården ligger, och namnet skulle då via prästgården ha övergått på socknen. I så fall kunde i namnets förled tänkas ingå ett äldre namn på Holmedalssjön, *Holme ’sjön med holmen’.

Holmestad sn, Kinne hdVästergötland. Holmistada kyrkies (genitiv) 1540. – Socknen har fått sitt namn från kyrkbyn. Ortnamnet kan innehålla genitiv av mansnamnet fsv. Holme men innehåller snarare genitiv av → holm eller holme i betydelsen ’upphöjning över kringliggande mark’. Kyrkan ligger på en liten höjdrygg invid ett vattendrag. I närheten, vid samma å, finns en särskilt markerad, friliggande höjd och i omgivningen flera andra mindre upphöjningar. Efterleden är → sta(d).

Holmsjö by, tätort, Sillhövda snMedelstads hdBlekinge. (in …) Homlmasio 1349 avskr., Holmssöö 1580-talet. – Namnet avsåg ursprungligen den vid byn liggande Holmsjön, som har sitt namn efter en tidigare holme i sjön. Tätorten söder om sjön, som också innefattar bebyggelsen kring Sillhövda kyrka, har vuxit fram kring en 1874 öppnad järnvägsstation.

Holmsund sn, tätort, Västerbotten. – Tätorten består av fyra mindre samhällen, bland dessa Holmsund med församlingskyrkan, byggd vid socknens tillblivelse 1863. Tätortens historia kan föras tillbaka till anläggandet av en lastageplats i mitten av 1800-talet. Namnet förklaras av att denna låg vid ett sund mellan Holmen, en ö i Österfjärden, och Holmsundshalvön.

Holmögadd fyrplats och väderstation, Holmöns snVästerbotten → Holmön.

Holmön sn, Västerbotten. – Socknen, en ögrupp i Bottenhavet, utbröts ur Umeå socken 1802 och fick namn efter huvudön, där den enda bebyggelsen (Holmeön 1539) fanns. I förleden ingår möjligen mansnamnet fsv. Holme. Fyrplatsen och väderstationen Holmögadd är belägna på Sörgadden, ön Gaddens sydspets. Ordet gadd syftar här säkerligen på något spetsigt. Topografen Abraham Hülphers talar 1789 om de »märkeliga klippor eller långa stengrund» som kännetecknar Gaddarne, dvs. ön Gadden. 

Holsbybrunn tätort, Alseda snÖstra hdSmåland. – Tätorten har vuxit fram vid en gammal hälsobrunn söder om byn Holsby och den 1906 öppnade järnvägen. I förleden ingår bynamnet (in Holsby 1339), som i sin tur innehåller genitiv av sidoformen holt till → hult och → by ’gård; by’.

Holsjön sjö, Holsljunga snKinds hdVästergötland → Holsljunga.

Holsljunga sn, tätort, Kinds hdVästergötland. Hulsaliungga 1366. – Socknen har fått sitt namn från gården eller byn Holsljunga (nu → Stommen). Ortnamnet är sammansatt med en äldre form av den intilliggande Holsjöns namn och betyder ’ljungheden (-hedarna) vid Holsjön’. Sjönamnets förled är substantivet hål eller det äldre svenska adjektivet hål i betydelsen ’djupt liggande’. Tätorten, som namngivits efter socknen och gården Holsljunga (Stommen), har vuxit fram på platsen för Holsljunga järnvägsstation, som öppnades 1899.

Horda tätort, Rydaholms snÖstbo hdSmåland. (j) Horedhe 1423. – Tätorten har vuxit fram kring den 1902 öppnade järnvägen och har fått namn efter byn Horda. Efterleden i det ursprungligen sammansatta namnet är → ryd ’röjning’. Förleden kan vara en reducerad form av ett äldre namn, fsv. *Hosio(r), på den nu sänkta Hordasjön. Sjönamnet är bildat till fsv. *ho ’krok, böjning’ och syftar på sjöns form.

Horla sn, Kullings hdVästergötland. Horla sokn 1421. – Socknen har fått sitt namn från kyrkbyn. Det svårtydda ortnamnet innehåller möjligen en bildning till horn i betydelsen ’hörn’, ’krök’ eller ’utsprång’ med syftning på någon terrängformation.

Horn gd, Överenhörna snSelebo hdSödermanland → Enhörna.

Horn sn, Vadsbo hdVästergötland. (in) Horne 1313. – Socknen har fått sitt namn från kyrkbyn. Det innehåller horn i betydelsen ’hörn; krök; utsprång’ e.d., här kanske snarast åsyftande (ett landparti vid) en krök av ån Ösan.

Horn gd, Högby snÅkerbo hdÖland → Hornsviken. 

Horn sn, tätort, Kinda hdÖstergötland. (de) Horn 1319. – Socknen har fått sitt namn från prästgården Horn (nu Ekeby). Det innehåller ordet horn, sannolikt med syftning på det hornliknande näs i Åsunden där gården ligger eller på en från näset utskjutande udde. Tätorten ligger vid kyrkan och har fått namn efter socknen.

Hornaryd sn, Uppvidinge hdSmåland. (j) Hornarydh 1429. – Socknen har fått namn efter kyrkbyn. Efterleden är → ryd ’röjning’. Förleden innehåller genitiv pluralis av ordet horn, sannolikt i betydelsen ’hörn; krök; utsprång’ med syftning på formen på den äga som ursprungligen har burit namnet. 

Hornavan sjö, Arjeplogs snLappland. Hornafwan 1650. – Namnets efterled är bestämd form av ava, som i norrländska dialekter har betydelsen ’(ofta säckformig) vik el. bukt i vattendrag’. Östra delen av Hornavan torde ha uppfattats som en avsnörd vik. Hornavan och den nedströms liggande sjön → Uddjaure genomflyts av Skellefteälven. Jfr → Storavan. Förleden syftar troligen på sjöns form. Sjöns pitesamiska namn Tjårvek är en bildning till tjårvve ’horn’. Det är oklart om det svenska eller det samiska namnet är det ursprungliga.

Hornborga sn, Gudhems hdVästergötland. (ii) Hoornboro 1378 (avser kyrkbyn). – Socknen har fått sitt namn från kyrkbyn, som ligger vid en mycket kraftig krök av Hornborgaån. Ortnamnet innehåller troligen ett ånamn fsv. *Hornbora med betydelsen ’den hornbärande’, dvs. den som gör en krök.

Hornborgasjön sjö, GudhemsValle hdVästergötland. Hornborga-siön 1741. – Sjöns nutida namn är bildat till by- och sockennamnet → Hornborga vid östra stranden. Ett tidigare namn på sjön var fsv. Lodhne (Loðne ca 1325, Lodnan 1560, Lonen 1650); det innehåller en fornsvensk sidoform till adjektivet luden och betyder ’sjön med (rikedom på) vattenväxter’ e.d.

Horndal tätort, By snFolkare hdDalarna. (vid) Hornadal 1367. – Tätorten är framvuxen vid ett järnbruk, Horndals bruk, som var anlagt vid byn Horndal, nu kallad Horndalsbyn. Förleden innehåller ett äldre namn på Horndalsån, möjligen fsv. *Horn-a, en sammansättning av horn och fsv. a ’å’. Med horn avses här de krökar ån gör. Efterleden dal syftar på åns dalgång.

Hornsjön sjö, Högby snÅkerbo hdÖland → Hornsviken.

Hornslandet halvö i Bottenhavet utanför Hudiksvall, Hälsingland. – Namnet är äldst belagt på 1600-talet. Förleden är genitiv av *Horn (innehållande horn ’horn; udde’), ett förmodat äldre namn på den framträdande Hornslandsudden i sydöst. I efterleden ingår → land, sannolikt i betydelsen ’landsträcka längs vatten’. Det gamla namnet på Hornslandet, förr en ö, var Arnön, vilket kan tolkas på flera sätt: ’ön där örnar håller till’, ’ön med grusbankar, grusrevlar’ eller ’ön med (områden kännetecknade av) småstenig jord’ (→ arin). Att Hornslandet så småningom kommit att avse inte enbart landsträckan närmast Hornslandsudden utan hela halvön bör ha gynnats av att Arnön redan under medeltiden hade blivit namn på en by vid landfästet och av att efterleden landet lätt förknippats med hela landområdet.

Hornstull del av Södermalm, f.d. tullport, Stockholms stad. Horns Tullport 1664. – Med namnet menas i dag vanligen området mellan Högalidskyrkan och Liljeholmsviken. Det avsåg ursprungligen den västligaste av de tre tullportarna på Södermalm. Horn är från början ett naturnamn som torde syfta på Södermalms västra udde, vilken liknats vid ett utskjutande horn.

Hornsviken sjö, Högby snÅkerbo hdÖland. Horns wijk 1634, Horn Siöön 1682. – Sjön, också kallad Hornsjön, är Ölands enda riktiga insjö. I förleden ingår Horn, närmast med syftning på kungsgården Horn som ligger strax väster om sjön. Gården har i sin tur namn efter läget vid Hornsudden (ursprungligen *Horn), en udde i havet som har liknats vid ett utskjutande horn. Efterleden vik föranleds väl av att den långsträckta sjön, som förbinds med Östersjön endast genom en kort å, uppfattats som en vik av havet.

Hornö behandlingshem, Vallby snTrögds hdUppland. Hornnö 1573. – Namnet på behandlingshemmet återgår på ett gårdnamn. Gården ligger i ett område som i forntiden utgjordes av en numera upplandad ö, varav efterleden. Förleden i detta ursprungliga önamn, äldst omnämnt 1369, innehåller (en bildning till) horn med syftning på Hornö udd, områdets sydöstspets mot Mälaren.

Horred sn, tätort, Marks hdVästergötland. Hornaryth sooghn 1393. – Socknen har fått sitt namn från kyrkbyn. Med syftning på en eller flera hornliknande naturformationer ingår ordet horn eller en bildning därtill i ortnamnet. Detta kan t.ex. innehålla genitiv av ett om Lilla och Stora Hornsjön fordom använt *Horne ’sjön med horn (hörn eller vikar)’. Efterleden är → ryd ’röjning’. Socknen och kyrkbyn har givit namn åt den vid byn belägna tätorten, framvuxen i anslutning till en järnvägsstation anlagd vid en 1880 öppnad järnvägslinje.

Horrmunden sjö, Transtrands snDalarna. Hormondar vathn 1355. – Namnet, fsv. *Harmunder, *Hormunder, är möjligen bildat till ett fornspråkligt ord *harm ’(lösrivet) block, sten’. Namnet kan ha syftat på sjöns steniga botten, men mera sannolikt är att det är bildat till ett ånamn fsv. *Harmund, *Hormund, avseende Horrmundsvallen, som är avloppså för sjön och mynnar i Västerdalälven. Ånamnet skulle i så fall ha fått sitt namn på grund av rikedomen på stenblock särskilt i det nedre åloppet. Åns nuvarande namn Horrmundsvallen (Hårmonswalla 1674) innehåller i förleden sjönamnet och i efterleden dialektordet vassel ’större bäckdrag’, som i västliga dalmål bl.a. har formen vall.

Horrmundsvallen å, Transtrands snDalarna → Horrmunden.

Horsfjärden fjärd, Sotholms hdSödermanland. Hårs Fiehlen 1716. – Förleden i detta namn innehåller fsv. hors ’häst; sto’ och efterleden fjärd. Möjligen kan förleden ursprungligen ha innehållit ett ortnamn sammansatt med Hors-, t.ex. *Horsviken. 

Hortlax sn, tätort, Norrbotten. (i) Hørtelax 1505. – Namnet är en försvenskning av fi. *Hurttalaksi, sammansatt av hurtta ’(stor) hund; varg’ och laksi, äldre form av lahti ’vik’.

Hosjö stadsdel, Falu stadDalarna. (in) Hosio 1370. – Namnet, som ursprungligen avsåg en gård i Vika sn och senare en församling, har givits efter sjön Hosjön. Förleden i sjönamnet kan innehålla ett äldre namn på den genom Hosjön rinnande Sundbornsån, fsv. *Hoa, bildat till ho ’vattenho’ med syftning antingen på gölliknande utvidgningar av ån eller på ett rännformat ålopp.

Hossmo sn, Södra Möre hdSmåland. Hwsamo 1362 avskr. – Namnet innehåller i förleden ett gammalt bebyggelsenamn *Husa, avseende en föregångare till den »husaby» (→ husaby) som senare funnits i socknen. Efterleden är mo ’sandig mark’. Kyrkan är uppförd på momark vid Ljungbyån strax nedanför den gamla husabyn. Här finns emellertid även gammal bebyggelse, och det är oklart om namnet *Husamo återgår på ett namn på denna bebyggelse eller om det ska uppfattas som ett kyrkplatsnamn. 

Hotagen sn, Jämtland. Hotagen Lacus 1645 (avser sjön). – Namnet på denna unga socken är övertaget från sjön Hotagen. Efterleden agen betyder ’vatten, sjö’. Förleden kan innehålla ett ord besläktat med fvn. hvata ’stinga, stöta’ och adjektivet fvn. hvatr ’snabb’. Innebörden skulle då vara ’den stingande, hotande sjön’ e.d. Ortens sydsamiska namn Jïjnjevaerie är även namn på Hotagsfjällen och på Hotagens sameby. Förleden innehåller jïjnje ’mycket’, här troligen med betydelsen ’stor’. Efterleden är vaerie ’berg, fjäll’.

Hoting tätort, Tåsjö snÅngermanland. Håttvng 1543. – Tätorten är framvuxen strax invid byn Hoting kring en järnvägsstation vid en 1914 öppnad linje. Förmodligen har Hoting äldst varit namn på Hotingssjön (i Hottængs sio 1482 avskr. men möjligen äldst omnämnd redan 1273). Byn är belägen vid sjön. Namnet kan vara bildat till ett med fsv. *hvater, dialekternas vat(er) ’flink, hurtig’ e.d., besläktat ord med syftning på snabbt flytande vatten i en på vintern öppen strömfåra nära stranden vid Andersnäset. 

hov Namnet Hov uppträder ca 35 gånger från Skåne i söder till Jämtland i norr. Det är också mycket vanligt i Norge. Därtill ingår hov som ursprunglig efterled i det bohuslänska sockennamnet → Skee samt möjligen som förled i ett par norrländska Höven (med efterleden → vin ’betesmark; äng’). Det osammansatta Hov är vanligt i Uppland men har annars en västlig spridning och saknas t.ex. på Gotland och Öland. Namnen innehåller ett ord som direkt svarar mot fvn. hof som i den medeltida isländska litteraturen används om byggnader med sakrala funktioner under förkristen tid. Den religiösa aspekten understryks ytterligare av norska ortnamn som Torshov och Ullinshov där förlederna utgörs av gudanamn. Ordets äldsta skönjbara betydelse är dock ’höjd’, väl betygat från norska dialekter och från ett par västgötska namn i bestämd form (Hovet). Därtill har man även räknat med en mer allmän innebörd ’gård; stormannagård’. Av dessa olika betydelser är den höjdbetecknande och den sakrala väl belagda, men relationen dem emellan har inte fått någon fullt tillfredsställande förklaring. Inte heller vet man om namntypen är semantiskt enhetlig, även om det ligger nära tillhands att åtminstone de osammansatta namnen Hov har samma bakgrund och innebörd. En säker hållpunkt är Stora Hov i Tråvads socken i Västergötland som ligger mitt ute på slätten varför en höjdbetecknande innebörd är utesluten. För de fem Hov som grupperar sig kring Storsjön i Jämtland får en sakral betydelse anses säkerställd. En höjdbetecknande betydelsekomponent verkar dock finnas med för → Hov i Hovs socken i Västergötland och Hov i Bolums socken i Västergötland samt för Hov i Skärstads socken i Småland m.fl. Namnen förefaller i Västergötland vara av betydande ålder, och mycket tyder på att detta landskap utgör ett spridningscentrum. De norrländska namnen, vilka likaledes ger ett ålderdomligt intryck, hänger dock snarast samman med de tvärskandinaviska förbindelserna under äldre järnålder. Till Svealandskapen tycks däremot Hov ha kommit under ett förhållandevis sent skede under järnåldern. 

  Litteratur: Thorsten Andersson, Germanisch Hof – Hügel, Hof, Heiligtum, i Sprache und Recht. Beiträge zur Kulturgeschichte des Mittelalters. Festschrift für Ruth Schmidt-Wiegand zum 60. Geburtstag (1986), s. 1–9; Per Vikstrand, Gudarnas platser. Förkristna sakrala ortnamn i Mälarlandskapen (2001), s. 253–72.

Hov sn, Bjäre hdSkåne. (in) parochia Haafh 1392. – Socknen har sitt namn efter kyrkbyn. Det innehåller → hov.

Hov by, Skärstads snVista hdSmåland → hov.

Hov by, Bolmsö snVästbo hdSmåland → hov.

Hov stadsdel, f.d. by, Växjö stadSmåland → hov.

Hov sn, Gäsene hdVästergötland. (de) Houe 1308. – Socknen har fått sitt namn från kyrkbyn. Det innehåller → hov.

Hov by, Bolums snValle hdVästergötland → hov.

Hov sn, Göstrings hdÖstergötland. Huw 1268 avskr. – Socknen har fått sitt namn (→ hov) från kyrkbyn.

Hova sn, tätort, Vadsbo hdVästergötland. Howa 1345. – Socknen har fått sitt namn från kyrkbyn. Det åsyftar troligen åsen vid kyrkan och innehåller då, här med betydelsen ’upphöjning, höjd’, det hov som vi har i ordet upphov eller en därmed samhörig bildning. Sockennamnet uttalas med samma o-ljud som föreligger i riksspråkets hov ’(häst)hov’. Tätorten har vuxit fram i anslutning till en järnvägsstation vid en 1909 öppnad bandel.

Hovby sn, Kinnefjärdings hdVästergötland. Hoffby 1347. – Socknen har fått sitt namn från kyrkbyn. Detta namn, som i fornsvenska belägg vanligen skrivs Hoby, innehåller sannolikt ett till ho ’ho, träränna; kvarnränna’ bildat ånamn, fsv. *Hoa. Efterleden är → by ’gård; by’. Ett vid utloppet i Lidan nedskuret vattendrag rinner genom byn. Formen på Hov- kan bero på association med ordet hov ’furstehov’.

Hovdala gods, Brönnestads snVästra Göinge hdSkåne. (i) Hoofdaala 1389 avskr., (af) Hofdala 1426. – Innebörden av namnets förled är oklar. Efterleden, pluralis (se inl. 3.3.1) av dal, åsyftar bebyggelsens läge på en tidigare vattenomfluten platå i ett flackt och tidigare sankt terrängparti omgivet av skogklädda höjder.

Hovenäset tätort, Askums snSotenäs hdBohuslän. (a) Hauganæse 1391. – Tätorten har vuxit fram kring ett fiskeläge. Namnet innehåller i förleden genitiv pluralis av fvn. haugr ’hög’ och i efterleden näs. Näset består av höga bergshöjder. – Bild 30.

Hoverberget berg, Bergs snJämtland. Hofverberget 1720. – Det väldiga berget, beläget på ett näs i Storsjön, gör ett starkt blickfångande intryck med sin puckelliknande form och tvära avslutningar i norr och i söder. I förleden kan ingå ett gammalt, nu försvunnet ord fsv. *hofre eller liknande som bör ha betytt ’puckel; förhöjning’ e.d. – Bild 31.

Hovgården by med fornlämningsområde, Adelsö snFärentuna hdUppland. (i) Høffgardhum 1482. – Byn hyser ett stort gravfält med fynd från och med folkvandringstid och fyra storhögar. Redan under vikingatiden fanns här en kungsgård, samtidig med Birka. I namnet ingår ordet hovgård ’herrgård, huvudgård’.

Hovid tätort, Alnö snMedelpad. (i) Hoff 1535. – Tätorten har fått namn efter byn Hovid. Namnet innehåller → hov. Dagens namnform Hovid utgår från dativformen Hovi, och är känd från 1700-talet. Byn är högt belägen på Alnöns nordvästra udde. Inom byns område och i angränsande byar har påträffats forngravar.

Hovmantorp sn, tätort, Konga hdSmåland. Hamundathorp 1389 (avser kyrkbyn). – Kyrkbyn har givit socknen dess namn, som innehåller genitiv av mansnamnet fsv. Hamund och → torp ’nybygge’.

Hovs hallar bergsområde, Hovs snBjäre hdSkåne. Howa Hallar 1671. – I namnet ingår sockennamnet → Hov och dialektordet hall ’klippa, häll, sten’. Jfr → Halland. – Bild 28.

Hovsta sn, tätort, Örebro hdNärke. parochie Hosto (genitiv) 1304, parochia Hoostæ 1335. – Socknen har fått namn efter kyrkbyn. Namnet har i förleden antagits innehålla genitiv av ett mansnamn fsv. *Ho(r) eller *Ho(e), bildat av en fornsvensk motsvarighet till adjektivet fvn. hór ’hög’. Tolkningen är dock osäker. Efterleden är → sta(d).

Huaröd sn, tätort, Gärds hdSkåne. (in) parrochia Hwerødh 1488. – Sockennamnet är lånat från kyrkbyn (nu en tätort). Förleden har tolkats som bl.a. innehållande ordet huv, kanske i en betydelse ’skyddstak över säd, halm eller hö’ eller huva, med syftning på den markerade kullen väster om kyrkan. Efterleden innehåller → ryd ’röjning’.

Hubbo sn, Siende hdVästmanland. (j) Hoo sokn 1368, (j) Hobo sokn ca 1400. – Sockennamnets tidigast belagda form innehåller ordet ho ’ho, tråg’, sannolikt med syftning på en djupt nedskuren sänka ca 1 km nordväst om kyrkan. Namnet kan vara ett ursprungligt bygdenamn, men mycket talar för att det i stället burits av en äldre storbebyggelse, omfattande den nuvarande byn Alvesta och gårdarna Näs och Gryta. Det från och med 1400-talet uppträdande Hobo sokn betyder ’Hobornas socken’. Genom förkortning av den första vokalen i ställning före ordet socken uppstod namnformen Hobbo socken, där det korta o-ljudet senare ersatts med u (äldst känt från 1628) efter mönster av dialektens huppa ’hoppa’ och kupp ’kopp’. 

Huddinge kn, samt sn, Svartlösa hdSödermanland. (de) Wddunge 1314? – Sockennamnet är ett gammalt bygdenamn *Uddunge, bildat till en inbyggarbeteckning uddungar ’de (som har sin mötesplats) vid udden’ (→ inge). Troligen avses en udde i närheten av Vårby. Det initiala h är således, som de äldre beläggen visar, inte ursprungligt.

Huddunge sn, Våla hdUppland. (de) Huddungi 1300. – Sockennamnet är lånat från kyrkbyn, till åtskillnad från socknen kallad Huddungeby. Kyrkbyns namn, ursprungligen Uddunge (in Vddunghe 1374), innehåller en inbyggarbeteckning uddungar (→ -inge), bildad till ordet udde med syftning på byns läge på en långsmal, spetsig terrängsträckning. Det initiala h är inte ursprungligt – s.k. h-bortfall och därmed sammanhängande tillägg av oursprungligt h- finns belagda i dialekten och i medeltidsdokument från Våla härad.

Hudene sn, Gäsene hdVästergötland. (i) Hudyni 1347 avskr. – Socknen har fått sitt namn från kyrkbyn. Innebörden av Hud- är oviss; efterleden innehåller → vin ’betesmark; äng’.

Hudik stad, Hälsingland → Hudiksvall.

Hudiksvall kn, stad, Hälsingland. – Staden tillkom 1582. Sannolikt har Hudiksvall, äldst med säkerhet belagt 1531 och använt om en hamn vid sjön Lillfjärden, brukats som sidoform till Vallen, namn på en dåtida, närbelägen by. På byns mark byggdes stadens äldsta kyrka, av vilken i dag bara återstår grundstenarna, och en stor del av staden, som dock flyttades i början av 1600-talet. Vallen, äldst belagt 1535, innehåller vall i betydelsen ’slät, gräsbevuxen mark’, kanske med syftning på ett område avsatt för bl.a. köpenskap söder om den gamla kyrkplatsen. I förleden i Hudiksvall ingår Hudik, äldst bl.a. Hudick 1391 (sen avskr.) om en nu försvunnen by. Hudiksvall tolkas lämpligen som ’den bebyggelse Vallen som ligger nära byn Hudik’ eller ’den »vall», den släta gräsmark, som ligger nära byn Hudik’. Efterleden -ik &lt; vik i namnet Hudik har avsett en vik, nu en uppgrundad dalgång vid området Hudiksbacke. Byn låg vid vikens östra ände. Förleden Hud- kan innehålla huvud med syftning på Galgbergets rundade, mot den forntida viken framskjutande västra parti. I folkspråket har staden kallats både Vallen (ännu på 1700-talet) och Hudik (från åtminstone 1800-talets mitt och ännu i dag).

Huggenäs sn, Näs hdVärmland. (J) Hugganæs sokn 1423. – Sockennamnet, vars ursprungliga syftning är oklar, innehåller dialektens hugg ’kalhuggen plats’ och näs.

Hulared sn, Kinds hdVästergötland. Holaryd sokn 1454. – Kyrkbyn har givit socknen dess namn, som i efterleden innehåller → ryd ’röjning’. Förleden kan innehålla genitiv pluralis av fsv. hul, hol ’hål’, varvid namnet skulle betyda ’den lågt liggande röjningen’ (jfr hålväg). En annan möjlighet är att förleden innehåller genitiv av ett *Huli, *Holi ’Hålsjön’ eller ’sjön med nedsänkt läge’, som använts om Grytterydssjön. 

Hulingen sjö, Målilla snAspelands hdsamt Vena snSevede hdSmåland. Hoolunde Siöön 1648. – Sjöns namn, fsv. *Hulunder, kan antingen uppfattas som en bildning med -und till fsv. hul ’hål’ (’den med hålor försedda sjön’) eller som en sammansättning av sistnämnda ord och fsv. *under ’sjö’. Sjön karakteriseras av flera djuphålor.

Hulingsryd by, Vena snSevede hdSmåland → Hultsfred.

hult Bebyggelsenamn på hult är vanliga i södra och mellersta Sverige, i synnerhet i Skåne, Småland, Halland och Östergötland. Ordet hult motsvarar formellt tyskans Holz ’trä; ved’. Den grundläggande betydelsen i ortnamn är sannolikt helt enkelt ’skog’ (oavsett storlek, trädslag eller användningsområde). Denna innebörd är fornspråkligt väl belagd genom flera medeltida namn på stora skogsområden. En senare framförd mening är att ordet också kan ha en mer speciell betydelse, nämligen ’skottskog’, dvs. skog där träd huggits ned eller beskurits kraftigt för att stimulera skottbildning för lövtäkt.

  Det stora antalet medeltida bebyggelsenamn på -hult i tidigare obebyggda skogsområden talar för att namnen i stor utsträckning har avsett nybyggen i skogsmark. Det finns ett litet antal namn som kan föras tillbaka till vikingatid, men de allra flesta är medeltida.

  Förlederna kan vara av varierande slag, såsom ord för vegetation (t.ex. → Älmhult; älme ’alm(bestånd)’), ord för vilda djur (t.ex. → Älghult), personnamn (t.ex. → Råshult; mansnamnet Ragnvid), ord för kulturföreteelser (t.ex. → Stenbrohult) eller adjektiv (t.ex. → Fagerhult). Efterleden hult har dialektalt efter vokal i uttalet utvecklats till alt, elt eller ilt. För vissa namn har detta även slagit igenom i stavningen.

  Ett till hult bildat hylta ’liten skog’ är ovanligare i ortnamn och begränsat till Sydsverige.

  Litteratur: Lars Hellberg, Kumlabygdens ortnamn och äldre bebyggelse (1967)s. 100–06; Jan Agertz, Germanic *hulta as a toponymic element, i: Proceedings of the 21st International Congress of Onomastic Sciences 2 (2006), s. 5–11; Birgit Eggert, Danske stednavne på -holt (2006).

Hult tätort, Södra Vedbo hdSmåland. parrochie Hvlz 1284, Hulti 1298. – Namnet, som ursprungligen tillkommit en gård, innehåller → hult. 

Hultafors tätort, Bollebygds snhdVästergötland. – Hultafors hållplats anlades vid en 1894 öppnad järnvägslinje. I anslutning till hållplatsen har tätorten vuxit fram. Den ligger vid ett vattendrag och nära byn Hultet (Holt 1546), till vars namn Hultafors snarast är bildat. Hultet innehåller → hult.

Hulterstad sn, Möckleby hdÖland. (de …) Hulterstadhum ca 1320 avskr. – Socknen har övertagit kyrkbyns namn. Förleden kan innehålla mansnamnet Hulte, med r tillagt sekundärt efter mönster av → Segerstad. Efterleden är → sta(d).

Hulterstad gods, Mjölby snVifolka hdÖstergötland. (in) Hulterstadha (eller Hulte- ?) 1372. – Det med → sta(d) sammansatta ortnamnet har en flertydig förled; den kan innehålla ett mansnamn, fsv. *Hultger eller Hulte, men också ortnamnselementet → hult.

Hultet by, Bollebygds snhdVästergötland → Hultafors.

Hultsfred kn, samt tätort, Vena snSevede hdSmåland. – Ortnamnet återgår på ett bynamn fsv. Hulundsrydh (Huluszrydh 1320), sammansatt av sjönamnet → Hulingen och → ryd ’röjning’, alltså ’röjningen vid sjön Hulingen’. Bynamnet har utvecklats till vår tids Hulingsryd. Parallellt har emellertid, utifrån uttalsformen Hullsre, formen Hultsfred vuxit fram genom anslutning till de kända orden → hult och fred. En viktig förutsättning för denna klyvning av namnet i två varianter har varit exercisplatsen Hultsfreds slätt. Denna medförde att namnet kom att nyttjas inom två delvis skilda namnbrukarkretsar: en lokal bestående av dem som bodde i och runt byn Hulingsryd, och en annan större, regional, omfattande alla som på ett eller annat sätt hade med exercisplatsen att göra.

Hultsjö sn, Västra hdSmåland. (de) Hølsio 1270-talet. – Kyrkbyn har givit socknen dess namn, vilket inte, som man skulle kunna tro, innehåller hult i förleden; t-inskottet skedde i slutet av 1500-talet. Kyrkbyns namn återgår i stället på det ursprungliga namnet på den intilliggande Hultsjön, vars förled är fsv. hyl ’fördjupning eller utvidgning i sjö eller vattendrag’.

Hulu tätort, Tvärreds snKinds hdVästergötland. – Samhället har vuxit fram kring gården Hulu (Hullu 1548), vars namn innehåller en böjningsform av den västgötska dialektformen hula av håla i betydelsen ’sänka’.

Humla sn, Redvägs hdVästergötland. Hombla Sochn 1300-talet avskr. – Socknen har fått sitt namn från kyrkbyn. Ortnamnet, som har plural form (se inl. 3.3.1), kan innehålla en svensk motsvarighet till norska dialekters hummel ’sten’ eller ett med detta sammanhängande ord. Marken vid Humla är stenig.

Hummelsta tätort, Tillinge snÅsunda hdUppland. (ii) Humbrastom 1370. – Samhället har övertagit namnet från byn Hummelsta. Efterleden innehåller → sta(d). Förleden är oklar, möjligen innehåller den ett mansbinamn bildat till en fornsvensk motsvarighet till norska dialekters humra ’fara bullrande fram’.

hundare Götaland och Svealand kännetecknas av en gammal indelning i häradsdistrikt (härad). Termen härad är emellertid inte ursprunglig inom hela området; den infördes som gemensam term först med Magnus Erikssons landslag från omkring 1350. Dessförinnan kallades distrikten i de tre Mälarlandskapen Södermanland, Uppland och Västmanland för hundaren, vilket ännu avspeglas i några uppländska häradsnamn, → Lyhundra härad, → Långhundra härad, → Närdinghundra härad, → Seminghundra härad, → Sjuhundra härad, → Ärlinghundra härad.

  Hundare är ett gammalt germanskt ord, som är välkänt från Sverige, särskilt genom hundaresnamnen, och dessutom betygat genom ortnamn på kontinentalgermanskt område. Hundare är bildat till det gamla germanska räkneordet hund ’hundra’. Ett äldre skikt bland hundaresnamnen uppvisar just detta hund, nämligen fsv. Haghund (→ Hagunda härad), Laghund (→ Lagunda härad) och Norund (→ Norunda härad) i Uppland och Oppund/Uppund (→ Oppunda härad) i Södermanland, och det ingår också i de tre forntida uppländska folklandsnamnen Attundaland, Fjädrundaland (jfr → Fjärdhundra) och Tiundaland, som anger det ursprungliga antalet hund-distrikt eller hundaren i folklandet, nämligen åtta, fyra resp. tio. Ett hundare, det medeltida Valænda hundare (→ Vallentuna härad), omtalas på en uppländsk runsten från 1000-talet just som hundare. Organisationen i hund-/hundare-distrikt sträcker sig liksom häradsorganisationen långt tillbaka i förhistorisk tid.

  Hundare är sammansatt av hund ’hundra’ och en speciell kompositionsform av ordet här, alltså samma ord som utgör förled i → härad. Distriktstermerna hund och hundare visar att hundratalet, som överhuvudtaget spelat en viktig roll i den germanska världen, ligger till grund för hundaresindelningen. För båda orden har vi att utgå från en betydelse ’(skara på) hundra man’. I det gamla kust- och skärgårdslandskapet kring den havsvik som Mälaren utgjorde fram till medeltidens början bör hund(are) ha syftat på skeppsmanskap; hundaret skulle ställa upp med hundra man eller förfogade över hundra vapenföra män, och därmed framstår hundarena som distrikt inom ledungen, dvs. den gamla sjökrigsorganisationen. En liknande bakgrund har den från Uppland betygade distriktsbeteckningen tolft, som betyder ’antal av tolv’, konkret ’tolv man’ (se → Frösthult och → Husby-Sjutolft samt → Lunda i Uppland). I motsats till härad ger således själva termerna hund och hundare viktig information om distriktsindelningens ursprung.

  En del av Uppland, Roslagen, var under medeltiden inte indelad i hundaren utan i skeppslagen indelning som också hör hemma inom ledungsväsendet (→ Frösåkers härad).

  Hundaresnamnen överensstämmer till sin struktur i allt väsentligt med häradsnamnen (härad). Gamla bygdenamn har tagits i bruk, t.ex. fsv. Arland (→ Ärlinghundra härad), Soland (→ Sollentuna härad) och Trøghdh (→ Trögds härad) i Uppland. Namn på samlingsplatsen ligger till grund för exv. fsv. Ullarakers hundare (→ Ulleråkers härad) i Uppland och Dava hundare (→ Daga härad) i Södermanland.

  Inbyggarbeteckningar som syftar på samlingsplats möter exvAkerbo(a) hundare i Västmanland och Södermanland (→ Åkerbo härad, Åkers härad), med motsvarigheter i ett östgötskt och ett öländskt häradsnamn. Beteckningar på invånare i bygder ingår bl.a. i de till fsv. Arland och Soland bildade Arlænda hundare och Solænda hundare och i fsv. Hølbo(a) hundare (→ Hölebo härad) och Silbo(a) hundare (→ Selebo härad) i Södermanland.

  Litteratur: Thorsten Andersson, Svenska häradsnamn (1965); dens., Die schwedischen Bezirksbezeichnungen hund und hundare. Ein Beitrag zur Diskussion einer germanischen Wortfamilie, i Frühmittelalterliche Studien 13 (1979), s. 88–124; dens., Hund, hundare och härad från språklig synpunkt, i Bebyggelsehistorisk tidskrift 4 (1982), s. 52–66; dens., Hundare, i Reallexikon der germanischen Altertumskunde. 2. Aufl. 15 (2000), s. 233–238; dens., Distriktsbeteckningen hund än en gång, i Namn och bygd 101 (2013), s. 205 f. – Bild 32.

Hundshögen fjälltopp i Oviksfjällen, Ovikens snJämtland. (j) Hu(n)dz haugh 1480. – Förleden innehåller möjligen mansbinamnet fvn. Hund. I efterleden ingår → hög, här i betydelsen ’höjd’. Fjälltoppen, vars sydsamiska namn Vïnhtseåelkie är sammansatt av vïnhtse ’båt’ och åelkie ’fjällaxel, utlöpare från fjällmassiv’, liknar kölen på en upp- och nedvänd båt.

Hundsjön by, Högsjö snÅngermanland → Högsjö.

Hunn sjö, Skedevi snFinspånga läns hdÖstergötland. Hunden 1560. – Namnet kan sammanhänga med fsv. hun ’kubbe, kloss’ och åsyfta de många bergknallarna i och invid sjön.

Hunneberg berg, Västergötland. Hundæbiærgh ca 1325. – Bergnamnet har ansetts innehålla ett höjdbetecknande fornspråkligt *hund men kan även innehålla djurbeteckningen hund.

Hunnebostrand tätort, Tossene snSotenäs hdBohuslän. Hundebostrand 1585. – Tätorten har namn efter en församling som i sin tur har namn efter gården Hunnebo (j Hughneboo 1527, i Hunndeboe 1586, Hunnebou 1659) med tillägg av strand, åsyftande ett strandområde med fiskebodar. Gårdnamnets förled är oklar. Efterleden innehåller sannolikt bestämd form singularis av västsvenskt bu ’bod’ med syftning på en fiske- eller förvaringsbod.

Hunnestad sn, Himle hdHalland. (j) Hwndestade 1461 (avser kyrkbyn). – Namnet är lånat från kyrkbyn. Förleden innehåller antingen genitiv pluralis av djurbeteckningen hund eller, om än mindre sannolikt, ett från Västnorden betygat mansbinamn Hundi, bildat till djurbeteckningen. Efterleden är → sta(d).

Hurva sn, tätort, Frosta hdSkåne. (in) Huirwe 1393. – Kyrkbyn har givit socknen dess namn, som innehåller dialektordet hurva (horva) ’inhägnad liten åker’. Tätorten har vuxit fram kring kyrkbyn och den intilliggande järnvägsstationen, öppnad 1866.

husaby Ordet husaby är i fornsvenskt lagspråk känt som beteckning på en kungsgård, där en representant för kungen bodde. Husabyarna antas normalt ha ingått i godskomplexet Uppsala öd, som hörde till kungaämbetet (jfr → Ösmo). Husabyinstitutionen dateras vanligen till slutet av vikingatiden och början av medeltiden, kanske främst till 1000- och 1100-talen. Det har antagits att husaby haft en föregångare i centralorter benämnda Husa (Husum), husa (med en speciell pluralform av det neutrala ordet hus, se inl. 3.3.1) och att appellativet husaby som ortnamnselement faktiskt uppkommit genom att Husa-bebyggelser vid reglering till ett slags »idealbyar» fått tillägget by i betydelsen ’byalag’. Appellativet husaby skulle därmed vara sekundärt uppkommet ur Husaby som ortnamn. Det är en tänkbar utveckling, men det är lika troligt att husaby bildats som appellativ av ordet hus i genitiv pluralis och → by ’gård; by’. Det är också möjligt att en sådan normal ordbildning fått stöd av ortnamn uppkomna ur Husa + by, om alltså också enbart Husa, såsom verkar sannolikt, kunnat användas om förvaltningscentra. Under alla omständigheter bör Husaby-namnen huvudsakligen ha bildats till det från lagspråket kända appellativet. Den för både husaby och Husa, husa etymologiskt avgörande frågan är vad pluralis av hus syftat på. Sannolikt rör det som om olika förrådshus, som varit viktiga för förvaring av naturauppbörden vid en förvaltningsgård. Ett förslag att Husa ytterst skulle vara ett slags uppkallelse efter handelsorten Husum i Schleswig låter sig svårligen upprätthållas.

  Husaby-namnen, som alltså är relativt unga, får normalt antas ha undanträngt tidigare ortnamn. Ibland lever sådana äldre namn kvar som ett tillägg till Husaby, t.ex. i fsv. Husaby Ærnavi, äldre namn på → Husby-Långhundra. Vanligare är det att ett tillägg som i Husby-Långhundra anger det distrikt eller den bygd där husabyn ligger, så i sockennamnen Husby-Lyhundra (1952 ändrat till → Husby-Sjuhundra), → Husby-Oppunda, → Husby-Rekarne, → Husby-Sjutolft, → Husby-Ärlinghundra. Ibland kan det vara svårt att avgöra om ett tillägg till Husaby varit ett äldre namn på bebyggelsen ifråga eller avsett ett större område (→ Markim).

  Namnet Husaby, i modern tid med varianter som Huseby, Husby, förekommer med ca 70 representanter i Sverige. Rikligast är namntypen företrädd i Mälarlandskapen, främst i Uppland med 25 namn, och i anslutning därtill i Närke och norra Östergötland. Enstaka Husaby-namn förekommer därutöver i Dalarna, Värmland, Dalsland, Västergötland, Bohuslän, Småland och Blekinge. Utanför Sverige förekommer motsvarande namn i Norge, särskilt i sydöst vid Oslofjorden, i Danmark och på Orkneyöarna. 

  Jfr tuna.

  Litteratur: Stefan Brink, Nordens husabyar – unga eller gamla?i Et hus med mange rom. Vennebok til Bjørn Myhre på 60-årsdagen. Bind B (1999), s. 283–91; dens., Husby, i Reallexikon der germanischen Altertumskunde. 2. Aufl. 15 (2000); Lars Hellberg, Forn-Kalmar. Ortnamnen och stadens förhistoria, i Kalmar stads historia 1. Kalmarområdets forntid och stadens äldsta utveckling. Tiden intill 1300-talets mitt (1979), s. 133–36, 140–46; dens., Ortnamnen och den forntida sveastaten. Presentation av ett forskningsprojekt, i Namn och bygd 101 (2013), s. 22–25; Per Vikstrand, Äldre ortnamn i Össeby-Garns socken, i Namn från land och stad. Hyllningsskrift till Mats Wahlberg 25 maj 2008 (2008), s. 197–199.

Husaby sn, Kinnefjärdings hdVästergötland. Hosaby 1311. – Socknen har fått sitt namn från kyrkbyn. Det innehåller → husaby. 

Husarö ö, Ljusterö snÅkers skgUppland → arin.

Husby sn, tätort, Dalarna. (vidh) Husæby kirkio 1347. – Tätorten utgörs av byar i kyrktrakten. Socknen har övertagit det äldre namnet på nuvarande Husby kungsgård, äldst omtalad 1347 (→ husaby).

Husby stadsdel, Stockholms stad. – Namnet är övertaget från gården Husby, som bildades under 1800-talets första hälft av mark från byarna Akalla och Granby. Ortnamnet är dock sannolikt mycket äldre. På en karta från 1630-talet kallas ett område söder om gården Husby gärde, och sannolikt har en forntida bebyggelse Husaby funnits här. För tolkning av namnet se → husaby.

Husby by by, Kungs-Husby snTrögds hdUppland → Kungs-Husby. 

Husby-Lyhundra sn, Lyhundra hdUppland → Husby-Sjuhundra.

Husby-Långhundra sn, Långhundra hdUppland. parochia Husaby Ærnawj 1320, in parochia Husæbyhernæwi 1333, (j) Husaby Longhundret 1513. – Som framgår av det äldsta belägget kallades socknen på 1300-talet Husaby-Ärnavi eller -Härnavi. Den senare komponenten i detta dubbelnamn är det äldre namnet på kyrkbyn, Härnavi eller Ärnavi. Byns funktion som »husaby» (→ husaby) påverkade här, liksom på många andra håll, dess namn. Den kom att kallas för Husaby, men för att skilja den från andra husabyar behölls det gamla namnet som ett förtydligande tillägg. Mot slutet av medeltiden ersattes detta av häradsnamnet → Långhundra efter mönster av andra Husaby-namn. Beträffande det gamla kyrkbynamnet se → Härnevi.

Husby-Oppunda sn, Oppunda hdSödermanland. (De) Husaby 1314? – Socknen har fått sitt namn från kyrkbyn. Det innehåller → husaby. Det 1886 tillagda häradsnamnet Oppunda har särskiljande funktion.

Husby-Rekarne sn, Österrekarne hdSödermanland. Husaby arech [’Husaby på Rek(arne)’] 1292 (avser kyrkbyn), Husaby Byringhi 1316. – Socknen har fått sitt namn från kyrkbyn. Det innehåller → husaby. I Husby-Rekarne har bygdenamnet Rekarne särskiljande funktion liksom det medeltida distriktsnamnet Byring i belägget Husaby Byringhi 1316.

Husby-Sjuhundra sn, Lyhundra hdUppland. (de) Husaby 1303, (in) Husabylyhunderi 1336. – Socknen hette ursprungligen Husaby (→ husaby), ett namn övertaget från kyrkbyn. För att skilja detta från andra socknar med samma namn tillfogades redan på 1300-talet häradets namn. Då socknen hörde till → Lyhundra härad, blev namnet Husaby-Lyhundra. 1952 ändrades det dock till Husby-Sjuhundra (→ Sjuhundra härad), på grund av att socknen då kom att ingå i Sjuhundra kommun. 

Husby-Sjutolft sn, Trögds hdUppland. curiam Husaby Siutolft 1344. – Namnet, som övertagits från kyrkbyn, betyder ’det Husaby som ligger i Sjötolften’ (→ husaby). Ordet tolft, egentligen ’antal av tolv’, betecknade en underavdelning till hundaret (→ hundare). Troligen avsågs ett område som skulle bidra med tolv man till ledungen. Namnet Sjötolft ska förstås som ’den tolft som ligger närmast (eller vid) sjön’, alltså Hjälstaviken av Mälaren.

Husby-Ärlinghundra sn, Ärlinghundra hdUppland. (in) Husaby Arlandi 1291. – Namnet är ursprungligen övertaget från kyrkbyn. Namnformen från 1291 består av → husaby samt snarast ett gammalt bygdenamn Arland i dativ. I det nutida namnet ingår istället Ärlinghundra, hämtat från det till namnet Arland bildade häradsnamnet → Ärlinghundra härad.

Husby, Västra, Östra snr, Östergötland → Västra Husby och  → Östra Husby.

Huseby gods, Skatelövs snKinnevalds hdSmåland. Hosaby 1419. – Namnet innehåller → husaby. 

Husie stadsdel, Malmö stad (f.d. sn, Oxie härad)Skåne. (de) Hwsæ 1345 (avser kyrkbyn). – Detta gamla sockennamn, lånat från kyrkbyn, synes innehålla dativ singularis av ordet hus, säkerligen i någon specialbetydelse, ovisst vilken. Namnets nuvarande form är en ombildning i anslutning till de talrika namnen på -ie, ursprungligen → hög.

Huskvarna stad, Småland. (widh) Hwsqwærnen ca 1525. – Namnet innehåller i förleden hus ’befäst stenhus’, troligen syftande på det 1366 anlagda fästet Rumblaborg. Efterleden är kvarn och syftar på kvarnbyggnader vid Huskvarnaån. 

Husum tätort, Grundsunda snÅngermanland. Hussum 1535. – Tätorten har vuxit upp kring en trämassefabrik. Namnet, dativ pluralis av hus, är lånat från den nordväst därom liggande byn (senare benämnd Husbyn). 

Huså by, f.d. bruk, Kalls snJämtland. – Namnet är känt sedan mitten av 1700-talet, då en kopparhytta anlades vid Husån. Dess namn är sammansatt av hus ’byggnad’ och å ’vattendrag’, men vad för slags hus som åsyftas är inte känt. Huså bruk hette under större delen av sin verksamhetstid Gustafs och Carlsbergs kopparberg. Detta namn var resultatet av en fusion mellan bolagen Gustafsberg och Carlsberg år 1751. Gustafsberg var det äldre namnet för Huså bruk, givet efter bolagets viktigaste gruva Prins Gustaf. Gruvan hade i sin tur fått namn 1746 efter den då födde prins Gustav, sedermera Gustav III. Det konkurrerande bolaget Carlsberg namngavs 1748 efter den då födde prins Karl, sedermera Karl XIII. Det nuvarande namnet Huså (bruk) började användas först efter brukets nedläggning på 1880-talet.

Huvkijávri sjö, Gällivare snLappland. – Förleden i det nordsamiska namnet, tidigare skrivet Hukejaure, är bildad till verbet huvkit ’hojta’. Efterleden jávri betyder ’sjö’. Namnet ansluter sig till den vanliga namntypen på Rop-, som betecknar platser där man har ropat efter en båt.

Huvudskär ögrupp, Ornö snSotholms hdSödermanland. – Namnet, omnämnt vid mitten av 1400-talet, innehåller i förleden ordet huvud eller ett med detta nära besläktat hovde. Sannolikt syftar det på en huvudliknande bergsknalle på Lökskär, en av ögruppens största öar.

Huvudsta stadsdel, Solna stadUppland. (j) Hudhastum 1356, Hufwudstadh 1686. – Namnet är övertaget från godset Huvudsta. Förleden har antagits innehålla genitiv av ett mansnamn fsv. *Hudhe. Efterleden är → sta(d). Den ogenomskinliga förleden har omtolkats till ordet huvud, vilket slår igenom i skrivningarna från 1600-talets senare del och framåt.

Hviderup gods, Gårdstånga snFrosta hdSkåne→ Viderup

Hybo tätort, Ljusdals snHälsingland. Högieboda 1542, Hyiaboda 1557. – Efterleden i detta ursprungliga bynamn innehåller pluralis av → bod, troligast avseende en medeltida utgårdsbebyggelse, ett s.k. bodland. Hur förleden ska tolkas är osäkert. Den skulle kunna dölja ett äldre namn på Hybosjön, fsv. *Hye, möjligen med betydelsen ’den blanka sjön’ och samhörigt med ordet hy.

Hyby sn, gods, Bara hdSkåne. (de) Høghby 1302 avskr. – Sockennamnet, som är lånat från kyrkbyn, innehåller i förleden ordet hög med syftning på en av de höjder som finns vid kyrkbyn; omvandlingen Hög- till Hy- äger rum redan under 1300-talet. Efterleden är → by ’gård; by’. 

Hycklinge sn, Kinda hdÖstergötland. Hyklinges sokn 1377. – Socknen har fått sitt namn från kyrkbyn. Det är bildat med → -inge till ett om kullar, höjder använt fsv. *huk(u)l e.l.

Hylinge gods, Västra Husby snHammarkinds hdÖstergötland. (in) Hyllinge 1343. – Namnet är bildat med → inge, kanske till dialektformen hul(a) av ordet hål(a) ’fördjupning, sänka’ eller ett därtill bildat ortnamn.

Hylletofta sn, Västra hdSmåland. (de) Hylthoptum 1295. – Kyrkbyn har givit socknen dess namn. Det innehåller i förleden fsv. hyl ’utvidgning i sjö eller vattendrag’, här troligen syftande på en göl eller damm vid byplatsen. Efterleden innehåller toft, en sidoform till → tomt. 

Hyllie stadsdel, Malmö stad (f.d. sn, Oxie härad)Skåne. (in) uilla Hullogy, (in) uilla Hul[l]ægo mitten av 1100-talet, (in) Hølløghe 1303. – Detta gamla sockennamn, som är lånat från kyrkbyn, innehåller i efterleden → hög. Förleden har antagits innehålla skånskans hyll ’fläder’ (eller hylle ’bestånd av fläder’). En annan möjlighet är att den innehåller adjektivet fda. hul i en betydelse ’sluttande’.

Hyllinge tätort, Västra Broby snSödra Åsbo hdSkåne. Høllinge 1574, Høgling(e), Hølling, Hyllinge 1584. – Detta gamla bynamn är en bildning med → -inge, sannolikt till dialektens höl ’fördjupning i å’ med syftning på hålor i den intilliggande Vege å. Namnets genuina dialektuttal har ö-ljud – de huvudsakligen yngre skrivformerna med y torde ha sin grund i att dialektens ö ofta motsvaras av riksspråkligt y. Tätorten, tidigare benämnd Hyllinge gruva, har vuxit fram kring en stenkolsgruva på byns ägor.

Hyllstofta by, samhälle, Vedby snNorra Åsbo hdSkåne. Hølftofte (f sannolikt fel för s) 1100-talets andra hälft avskr., Hølsthoffte 1584. – Namnet kan i förleden innehålla dialektens höl ’fördjupning i å’, i så fall med syftning på en håla i den intilliggande Bäljane å. Efterleden innehåller toft, en sidoform till → tomt. Det lilla samhället har vuxit fram kring en sydöst om byn liggande järnvägsstation, öppnad 1876.

hylta 

Hylte kn, HallandSmåland. – Hylte togs i bruk som kommunnamn 1952. Namnet valdes mot bakgrund av att det i Färgaryds socken belägna Hyltebruk, också kallat Hylte, numera tätort, var bygdens centralort. Denna har vuxit fram kring ett sulfit- och pappersbruk, taget i drift år 1910, på utmark till byn Hylte. Bynamnet, äldst belagt 1311, är en böjningsform av hylta, bildat till → hult.

Hyltebruk tätort, Färgaryds snVästbo hdSmåland → Hylte.

Hyltinge sn, Villåttinge hdSödermanland. (De) Hyltinge 1314? – Socknen har fått sitt namn från kyrkbyn. Det är bildat med → -inge till → hult (eller till det därtill bildade hylta).

Hyndevad gd, Gillberga snVästerrekarne hdSödermanland → Hyndevadsström.

Hyndevadsström vattendrag, Gillberga snVästerrekarne hdSödermanland. – Vattennamnet innehåller bebyggelsenamnet Hyndevad (Hindawat 1216), sammansatt av hind ’hjorthona’ och vad ’vadställe’.

Hyppeln ö, fiskeläge, Öckerö snVästra Hisings hdBohuslän. Hyppell ca 1528. – Namnet, som ursprungligen tillkommit ön, innehåller dialektordet hyppel ’knöl, svulst, puckel’‚ syftande på det puckelliknande berg som ger ön dess karakteristiska silhuett.

Hyringa sn, Viste hdVästergötland. Hyrninghe 1412. – Socknen har fått sitt namn från kyrkbyn. Det är bildat med → -inge, troligast till horn med syftning på ett eller flera höjdutsprång vid byn. Ändelsen -a har införts efter mönster av andra ortnamn på -a (se inl. 3.3.1). 

Hyssna sn, tätort, Marks hdVästergötland. (in) Hysnom 1333 avskr. – Socknen har fått sitt namn från kyrkbyn. I anslutning till denna och sockenkyrkan har tätorten vuxit fram. Mycket talar för att by- och sockennamnet leder sitt ursprung från den å, nu kallad Surtan, vid vilken kyrkbyn ligger, och att det indirekt hör samman med ordet horn; namnet Hyssna innehåller då ett äldre *Hyr(n)sn- ’krök, böjning’ med syftning på Surtans vindlande lopp vid kyrkbyn.

Håbo härad hd, Uppland. (de) Habohundere 1275. – Häradsnamnet innehåller genitiv av en plural inbyggarbeteckning, fsv. haboar. Förled i denna är dialektordet hå ’vik’, syftande på en vik i Mälaren, Håtunaviken, eller en förgrening av denna. Håtunaviken skjuter in vid Håtunaholm, det medeltida Håtuna i socknen  Håtuna. Håtuna är känt som medeltida tingsplats för hundaret (→ hundare), och på denna samlingsplats kan inbyggarbeteckningen i hundaresnamnet syfta; Habo(a) hundare kan då återges med ’deras hundare som har sin samlingsplats vid »hån»’. Hundaresnamnet kan emellertid också återgå på en inbyggarbeteckning till Håtuna: *Ha[tuna]bo(a) hundare. Omvänt har det övervägts att tuna-namnet kunde vara givet efter läget i Håbo hundare: *Ha[bo(a)hundaris]tuna. Enklast synes dock vara att betrakta hundaresnamnet och gårdnamnet Håtuna som två självständiga namnbildningar med syftning på samma vik.

Håbol sn, Vedbo hdDalsland. Hoböll 1531. – Socknen har fått sitt namn från gården Håbol (nu → Stommen). Ortnamnet innehåller → bol ’nybygge; gård’ eller det därmed liktydiga → böle. Förleden kan innehålla en motsvarighet till adjektivet fvn. hór ’hög’.

Håbo-Tibble sn, Håbo hdUppland. (in) parochia Thigbili 1316. – Namnet Tibble, som är övertaget från kyrkbyn, idag tätorten Håbo-Tibble kyrkby, innehåller ett sammansatt ord fsv. *thykbyle ’tätbebyggelse’ (→ böle). Häradsnamnet → Håbo tillades 1886 i syfte att skilja socknen från → Skogs-Tibble.

Håby sn, Tunge hdBohuslän. Haugbya kirkia 1391. – Kyrkbyn har givit socknen dess namn, som i förleden innehåller fvn. haugr ’hög’, syftande antingen på en naturlig terrängförhöjning eller på en gravhög. Efterleden är → by ’gård; by’.

Håckren sjö, Mörsils snJämtland. Håkern 1645. – Sjön utgör det östligaste partiet av ett väldigt regleringsmagasin, Håckrenmagasinet, färdigställt 1966 och omfattande flera sjöar med mellanliggande terräng. Magasinets fördämning är uppförd vid sjöns avloppså, Håckerströmmen. Sjönamnet hör samman med det jämtska dialektordet håckra, huckra ’ge ifrån sig ljud (om tjäder- och orrspel)’. Det är osäkert om ett sådant ljud ansetts känneteckna avloppsån, äldre *Håckra(n), varvid sjön fått heta Håckren efter ån, eller om ånamnet är bildat till sjönamnet.

Håcksvik sn, Kinds hdVästergötland. Haswika soghn 1356. – Kyrkbyn har givit socknen dess namn. Detta, fsv. Hasvik, har troligen bildats till en tidigare form av namnet Håvsjön, som avser en utvidgning av Stångån norr om kyrkbyn och innehåller dialektordet hå ’åutvidgning, avsnörd vik’ e.d. Sjönamnet betyder ’sjön som utgör en hå’ eller snarare ’sjön med en hå’, och namnet Hasvik har väl en gång burits av den vik som åsyftas med hå i sjönamnet.

Hågahögen bronsåldershög, Uppsala, Uppland → Kung Björns hög.

Hågelbyparken folkpark, Botkyrka snSvartlösa hdSödermanland. – Herrgården Hågelby omvandlades vid mitten av 1970-talet till en folkpark med namnet Hågelbyparken. Förleden i namnet Hågelby (in Hoghalby 1331 avskr.) innehåller ett fornsvenskt *hoghal ’hög’. Det syftar på de karakteristiska små kullar som finns runt herrgården. Efterleden är → by ’gård; by’. 

Håkanbol by, Nysunds snEdsbergs hdNärke → bol.

Håkantorp sn, Gudhems hdVästergötland. Haquner thorp 1287. – Socknen har fått sitt namn från kyrkbyn. Förleden innehåller en fornsvensk genitivform av mansnamnet Håkan, fsv. Hakon; efterleden är → torp ’nybygge’.

Håksberg tätort, Ludvika snDalarna. – Namnet, äldst belagt som gruvnamn 1757, tycks i förleden innehålla mansnamnet Håkan. Efterleden är berg ’bergverk, gruvfält’.

Hålanda sn, Ale hdVästergötland. Haalanda sokn 1426. – Socknen har fått sitt namn från gården Hålanda (nu → Stommen). Det kan innehålla ett tidigare namn på den intilliggande Hålsjön, fsv. *Holi, *Huli ’den djupa, lågt liggande’, bildat till fsv. hul, hol ’ihålig’. Efterleden innehåller → land. 

Hålaveden skog, SmålandÖstergötland. (a) Holæuið ca 1296 avskr., (in) silua Holauith 1343. – Namnet är sammansatt av fsv. hul, hol ’ihålig’ och fsv. vidher ’skog’. Det betyder ungefär ’den djupa skogen’, jfr äldre svenska uttryck som »dän håle skog» (1687) och »i hola skogen» (1755).

Håle sn, Åse hdVästergötland. Hårde 1546. – Socknen har fått sitt namn från den forna kyrkbyn. Det kan innehålla ett gammalt ånamn, fsv. *Hardha, möjligen besläktat med medelhögtyskans hart ’skog; betesmark’ m.m. Den nutida formen med l beror på övergång av fsv. rdh till »tjockt» l.

Hållen by, Hållnäs snOlands hdUppland → Hållnäs.

Hållnäs sn, Olands hdUppland. parochie Holdanes, (De) Hwldanes 1312. – Namnets förled är identisk med bynamnet Hållen, fsv. Huld. Byn ifråga ligger på en uppgrundad ö, och namnet är ursprungligen ett önamn med betydelsen ’(ön) som döljer’, troligen syftande på ett undangömt hamnläge på den forna öns östra sida. Sockennamnet, fsv. Huldanæs, återgår sannolikt på ett bygdenamn. Det innehåller genitiv av namnet Huld och har betytt antingen ’näset mot ön Hållen’ eller ’näset där byn Hållen ligger’.

Hållsta tätort, Husby-Rekarne snÖsterrekarne hdSödermanland. (in) Holstom 1319. – Tätorten har vuxit fram vid Hållsta järnvägsstation, som öppnades för trafik 1876 och fick sitt namn från byn Hållsta. Det flertydiga namnet kan innehålla fsv. hol, hul ’hål’ eller kanske → holm ’upphöjning över kringliggande mark’; efterleden är → sta(d).

Hållö holme med fyrplats, Askums snSotenäs hdBohuslän. – Namnet har tidigare föreslagits innehålla bohuslänskans hole ’upphöjning’. Det innehåller dock snarast en form av verbet hålla ’hålla (kurs) på’ eller det bohuslänska ordet håll ’håll, riktning’ syftande på öns betydelse för navigationen.

Hålta sn, Inlands Nordre hdBohuslän. Holta kirkia 1388. – Socknen har fått namn efter prästgården. Det innehåller fvn. holt (→ hult). Bebyggelsenamnet har plural form (se inl. 3.3.1).

Hånger sn, tätort, Östbo hdSmåland. (de) Hangor 1299. – Kyrkbyn har givit socknen dess namn, som har föreslagits innehålla ett ord fsv. *hangur, *hanger ’sluttning’, avlett av stammen i verbet hänga. Detta ord har fått den specialiserade betydelsen ’sluttning ned mot vatten’. Bebyggelsen ligger vid sjön Vidöstern. 

Hångsdala sn, Vartofta hdVästergötland. Hanxdal sokn 1397. – Socknen har fått sitt namn från kyrkbyn. Det kan innehålla ett fornsvenskt *hang(er) ’sluttning’ med syftning på Gissebergets sydsluttning men också mansnamnet fsv. Hang, nysvenskans Hång. Ortnamnet hade ursprungligen singular form men har med tiden anslutits till de plurala bebyggelsenamnen på -a (se inl. 3.3.1).

Håra by, Villberga snTrögds hdUppland → Kungsåra.

Hårga by, Hanebo snHälsingland. (de) Horghum 1324. – Namnet innehåller horg, en variant av → harg, kända som dialektord från Götaland, Värmland och Härjedalen. Namnet syftar här troligast på de väldiga flyttblock som finns i byn. Byn har blivit känd genom sägnen om den av djävulen ledda dansen på Hårgaberget.

Hårkan älv, Föllinge, HäggenåsLits snrJämtland. (j) Horkin 1538. – Enligt en osäker tolkning kan namnet sammanhänga med dialektordet har ’stengrund’, i så fall troligen med syftning på älvens steniga nedre lopp.

Hårsbäck byar (byar (Norr och Sör Hårsbäck), naturreservat, Västerlövsta sn, Simtuna hd, Uppland. (ii) Hukursbæk 1370. – Efterleden är ordet bäck, syftande på det vattendrag som mellan byarna Norr och Sör Hårsbäck rinner ut i Örsundaån. Förleden är otolkad; belägget från 1370 visar att den inte kan innehålla fsv. hors ’häst’. 

Håsjö sn, Jämtland. parochia Hasio 1347. – Socknen har övertagit namnet från Håsjöbyn, vars efterled -byn är ett sent tillägg, gjort för att skilja bynamnet från sockennamnet. Ursprungligen avsåg Håsjö den sjö som nu kallas Lillsjön. Förledens hå är ett dialektord med betydelsen ’vik’. Lillsjön är en markerad utvidgning av ån Singsån.

Håslöv sn, Skytts hdSkåne. (in) Hasløf 1409 (avser kyrkbyn). – Sockennamnet, som är lånat från kyrkbyn, kan i förleden innehålla en motsvarighet till adjektivet fvn. háss, dialektens hås ’hes’ i en ursprunglig betydelse ’torr, förtorkad, skrovlig’ med syftning på markens eller vegetationens beskaffenhet. Efterleden är → löv.

Håstad sn, Torna hdSkåne. (Jn) villa Hastathum 1100-talets mellersta del (avser kyrkbyn). – Kyrkbyn har givit socknen dess namn, som i förleden innehåller ett adjektiv fda. *har ’hög’ med syftning på byns läge på en höjdrygg vid Kävlingeån. Efterleden är → sta(d).

Håtuna sn, Håbo hdUppland. (Jn) parrochia Håtuna 1200-talet avskr., (in) Hatunum 1318. – Namnet är övertaget från gården Håtuna, en föregångare till nuvarande Håtunaholm och troligen från början belägen söder om Håtuna kyrka i närheten av det stora gravfältet på Långbacken. Förledens hå, ett dialektord med betydelsen ’vik’, syftar ursprungligen på en redan under järnåldern upplandad vik väster om kyrkan. Efterleden är → tuna.

Håverud tätort, Skålleruds snNordals hdDalsland. – På platsen där tätorten har vuxit fram fanns i slutet av 1800-talet en kanalstation och ett pappersbruk. Ortnamnet är oklart. Det har förknippats med Håverudsström (kallad Håfueström, Hofveström under 1600- eller 1700-talet), sjön Åklångens korta avlopp vid Håverud, och har ansetts kunna innehålla ett ånamn bildat till det fornnordiska adjektivet hár ’hög’. Efterleden → rud ’röjning’ kan vara en sen nybildning.

Häckeberga gods, Genarps snBara hdSkåne. (de) Hikkebyærghe 1381. – Namnet innehåller i efterleden fda. biærgh ’berg’. Förleden är oklar.

Hägerstad sn, Kinda hdÖstergötland. Hæghrastadh 1247 avskr., Hæghirstadha 1261 avskr. – Socknen har fått sitt namn från kyrkbyn. Det innehåller genitiv pluralis av fågelbeteckningen häger eller genitiv av ett därtill bildat mansnamn, fsv. *Hæghre eller *Hægher. Efterleden är → sta(d).

Hägersten stadsdel, Stockholms stad. – Stadsdelens namn är övertaget från gården Hägersten (Hæghrasteen 1432). Förleden innehåller fågelbeteckningen häger. Efterleden sten syftar antagligen på den klippa där gården Hägersten är byggd. Det är troligt att hägrar har hållit till på klippan och fiskat i Mälaren; man vet att södermalmsborna använde vattnet utanför Hägersten som fiskeplats redan på 1500-talet.

Häggdånger sn, Ångermanland. (De) Hedanger, (in) Hægdangiir 1344. – Namnet bars från början troligen av Byviken och överflyttades till en intilliggande by, som nu heter By. När en kyrka uppfördes söder om denna, erhöll kyrkplatsen och kanske också prästgården namnet Häggdånger, som så småningom kom att beteckna hela socknen. I förleden ingår sannolikt ett gammalt ånamn som betecknat den nuvarande Byån, antingen ett *Hæghdha, bildat till dialektordet hägd ’sparsamhet’ med betydelsen ’den med sans och måtta framflytande ån’, eller ett *Hæghdh, bildat till en motsvarighet till fvn. hagr ’nytta, gagn’ syftande på fiskrikedom. Efterleden är → ånger, här snarast i en sjöbetecknande funktion.

Häggeby sn, Håbo hdUppland. Egby 1305, Heggeby 1715. – Socknen har övertagit sitt namn från kyrkbyn. Det innehåller ursprungligen trädbeteckningen ek och → by ’gård; by’. I förbindelse med efterledens tonande b har k i ek också blivit tonande, dvs. g. Förleden har därvid associerats med ordet ägg och senare med trädbeteckningen hägg. Det senare hänger troligen samman med en osäkerhet i dialekten beträffande bruket av initialt h. 

Häggene by, Råda snKållands hdVästergötland → vin.

Häggenås sn, tätort, Jämtland. (j) Heggenos sokn 1420. – Namnets förled kan utgöras av ett ortnamn *Häggvin, sammansatt av trädbeteckningen hägg och → vin ’betesmark; äng’. Efterleden är i så fall ås. Alternativt har föreslagits att namnet är en sammansättning av hägge ’häggbestånd’ och nos ’näsa’ använt om en utskjutande terrängformation. Någon tillräckligt markerad sådan formation är dock svår att utpeka. Rimligen är namnet också relaterat till bynamnet Häggesta (Heggestad 1566), hur är dock oklart. Tätorten har namn efter socknen och den 1911 öppnade järnvägsstationen.

Häggesled sn, Kållands hdVästergötland. Heggeslef 1366 (avser kyrkbyn). – Socknen har fått sitt namn från kyrkbyn. Det innehåller möjligen genitiv av ett mansnamn fsv. *Hæggir. Efterleden är → löv.

Häggesta by, Häggenås snJämtland → Häggenås.

Hägghult by, stenbrott, Örkeneds snÖstra Göinge hdSkåne. Hegoltt 1584. – Byns namn är sammansatt av trädbeteckningen hägg och → hult. Norr om byn finns ett stenbrott, öppnat 1899.

Häggum sn, Valle hdVästergötland. Heggeem 1320. – Socknen har fått sitt namn från kyrkbyn. Det innehåller trädbeteckningen hägg eller möjligen dialektordet hägge ’hage’ i en äldre betydelse ’hägnad, stängsel’. Efterleden är → hem ’boplats; gård’. 

Häglinge sn, Västra Göinge hdSkåne. Hææklinge 1360-talet. – Sockennamnet, som är lånat från kyrkbyn, är antingen en bildning med -linge (→ -inge) till ett ord fda. *hak eller med -inge till ett till detta ord bildat fda. *hækill eller *hakull, i samtliga fall med betydelsen ’framskjutande terrängparti’, kanske med syftning på den kraftigt markerade höjden mellan kyrkbyn och Östra Häglinge.

Hägvalds gårdnamn, Gotland → Stenstugu.

Häjla by, Röks snLysings hdÖstergötland. (i) Hægrildom 1406. – Häjla, som är moderby till Röks kyrka och prästgård (→ Rök), har fått sitt namn efter en mjukt rundad höjd, som trots att den inte är särskilt hög klart framträder i det flacka slättlandskapet. Fram till hösten 1999 gick E 4 över denna höjd. Landsvägsbacken, Häjla backe, är allmänt känd i trakten. Namnet Häjla, som uppträder i plural form (se inl. s. 3.3.1), är bildat till verbet hägra, som ursprungligen betytt ’göra/bli hög(re)’.

Häljarp tätort, Tofta snRönnebergs hdsamt Saxtorps snHarjagers hdSkåne. (i) Hælghathorp 1361. – Tätorten består till en mindre del av bebyggelse kring den 1893 öppnade Häljarps station, strax sydväst om byn Häljarp i Tofta socken. Huvuddelen av tätorten utgörs av yngre fritids- och villabebyggelse inom Saxtorps socken sydöst därom, söder om Saxån. Bynamnet Häljarp innehåller mansnamnet Helge och → torp ’nybygge’.

Hällabrottet tätort, Kumla snKumla hdNärke. Hellebrottet 1621. – Namnet innehåller bestämd form av ett ord *hällabrott ’stenbrytning; plats där man bryter sten’, snarast syftande på att man här brutit kalkstenshällar.

Hällaryd sn, tätort, Bräkne hdBlekinge. (i) Helgerythsokn 1471. – Sockennamnet, som är lånat från kyrkbyn, innehåller mansnamnet Helge och → ryd ’röjning’. Tätorten har vuxit fram kring kyrkbyn.

Hällberga tätort, Stenkvista snÖsterrekarne hdSödermanland. – Tätorten har vuxit fram vid Hällberga järnvägsstation, som öppnades för trafik 1895 och fick sitt namn från byn Hällberga (Hellebergh 1348) på samma plats. Ortnamnet innehåller snarast det sammansatta ordet hälleberg ’berg med i dagen gående häll(ar)’. 

Hällbybrunn tätort, Torshälla snVästerrekarne hdSödermanland. – Tätortens namn är bildat till bynamnet Hällby (Hællyby 1322), som innehåller häll ’stenhäll’ och → by ’gård; by’. Efterleden i Hällbybrunn åsyftar en brunns- och badinrättning (Hellby källa 1882) på platsen. Tätorten har vuxit ut i anslutning till en järnvägsstation öppnad för trafik 1895.

Hälleberga sn, Uppvidinge hdSmåland. (i …) Hælghabærgha sokn 1395. – Ortnamnet innehåller i förleden sannolikt adjektivet helig med anknutning till kristen kult. Efterleden är berg med syftning på den lilla höjd där kyrkan är uppförd. Bebyggelsenamnet har plural form (se inl. 3.3.1).

Hällefors kn, sn, tätort, GrythytteHällefors hdVästmanland. (wedh) Hellefårs Sillfwerbruk 1643. – Namnet avsåg ursprungligen den silvergruva som fanns på platsen från 1639 till in på 1800-talet. Det innehåller orden häll och fors och betyder sålunda ’forsen med stenhällarna’ med syftning på en sådan i Svartälven invid det gamla bruket. – Bild 33.

Hälleforsnäs tätort, Mellösa snVillåttinge hdSödermanland. – Hälleforsnäs järnvägsstation öppnades för trafik 1876. Ortnamnet bildades av Näs, namnet på den gård där stationen anlades, och Hällefors, namnet på ett närbeläget bruk. Den sakliga bakgrunden till dessa båda namn är oklar.

Hällekis tätort, Medelplana snKinne hdVästergötland. – Tätorten har fått sitt namn från godset Hällekis (Heliekiis 1473). Namnets förled innehåller adjektivet helig eller mansnamnet Helge. Efterleden innehåller kanske en mot norskans kis(e) ’bula, buckla’ svarande terrängbeteckning (jfr → Kisa). Godset ligger på Kinnekulles sluttning. Hällekis station, som inte ligger i anslutning till godset, öppnades för trafik 1897, och i anslutning till den har tätorten vuxit fram. Namnets äldre genuina uttal är »Hälletjis».

Hällesjö sn, Jämtland. (i) Hiælsio ca 1270 avskr., (j) Hælzsio sokn 1444. – Det äldsta belägget kommer från en berömd uppräkning av gränsmärken längs den medeltida riksgränsen mellan Sverige och Norge. Sannolikt är det Hällesjö som avses. Socknen har fått namn efter kyrkans läge invid sjön, och förleden syftar på en stor stenhäll i sjöns södra ände. Under medeltiden kallades socknen också Rotakäl (de Rotakyl 1344), ett namn sammansatt av ett äldre namn på Rotån och dialektordet käl ’utmark, ödemark’. Kälen eller Kälarna (→ Kälarne) användes tidigare som ett gemensamt namn på socknarna Hällesjö och → Håsjö.

Hällestad sn, Torna hdSkåne. (i) Hellista 1501. – Kyrkbyn har givit socknen dess namn. Det innehåller i efterleden → sta(d) och i förleden antingen mansnamnet Helge eller adjektivet helig. Efter belägenheten i Torna härad bär kyrkbyn i egenskap av tätort namnet Torna Hällestad sedan 1985, detta till undvikande av sammanblandning med → Hällestad i Östergötland.

Hällestad sn, Gäsene hdVästergötland. (i) Hellistadæ 1481 (avser kyrkbyn). – Socknen har fått sitt namn från kyrkbyn. Ortnamnets förled är oklar; efterleden är → sta(d).

Hällestad sn, tätort, Finspånga läns hdÖstergötland. Herlastadh 1316. – Socknen har fått sitt namn från kyrkbyn. Förleden kan innehålla genitiv av mansnamnet fsv. Hærlev eller av ett mansnamn fsv. *Hærle, en kortform av ett eller flera tvåledade mansnamn på Hær-. Efterleden är → sta(d). Tätorten har vuxit fram i anslutning till sockenkyrkan och kring Hällestads station vid en 1874 öppnad järnvägslinje.

Hällevadsholm tätort, Svarteborgs snTunge hdBohuslän. – Ett äldre namn på tätorten är Gässje (J Getsio 1391) ’Getsjön’, som vid anläggandet av järnvägsstationen byttes ut mot Hällevadsholm (1899). Detta namn innehåller i förleden gårdnamnet Hällevad (Hellewad 1659), som är bildat av häll ’berghäll’ och vad ’vadställe’ med syftning på ett gammalt vadställe över den bäck som bildar gräns mellan de gamla gårdarna Hällevad och Gässje (Hällevadsholm). För tillägget av efterleden holm se → holm.

Hällevik tätort, Mjällby snListers hdBlekinge. Hellewigh 1473 sen avskr. – Tätorten har vuxit fram kring ett fiskeläge. Namnets förled kan innehålla en bildning till dialektens hall ’klippa, häll, sten’ (inloppet från sydväst till fiskeläget är kantat av grund och stenar) eller adjektivet helig (ett kapell fanns på platsen under slutet av medeltiden). Efterleden vik syftar på läget vid Hälleviksbukten.

Hälleviksstrand tätort, Morlanda snOrusts västra hdBohuslän. Hellewijkstrand 1697. – Tätorten har uppstått kring fiskeläget med samma namn. Sådana »lägen» kallades ofta i dialekten för strand, åsyftande ett strandområde med fiskebodar. Orten kallas i dagligt tal Stranden och var byn Hälleviks (Hælga vik 1388) gemensamma strand. Bynamnet har i förleden föreslagits innehålla antingen genitiv av mansnamnet fvn. Helgi eller bestämd form av adjektivet helig. Efterleden är vik. Några sakliga skäl för tolkningen av Hällevik som ’den heliga viken’ kan emellertid inte anföras.

Hällingsåfallet vattenfall, Frostvikens snJämtland. – Vattenfallet, som är 42 m högt, är beläget i Hällingsån vid Nordens största kanjon, 800 m lång. Förleden i ånamnet (Hellingh Elfv. 1645; ån har också i vår tid kallats Hällingsälven) innehåller sannolikt ordet hälling som påträffas i sydsvenska och norska dialekter med betydelsen ’starkt sluttande backe, lutning’ och i isländskan bl.a. med betydelsen ’ösregn’. Vattnet faller fritt utför Hällingsåfallet utan beröring med klippväggen bakom, varvid det uppstår ett regn av droppar. Kanske har hälling här en betydelse liknande den i isländskan.

Hällingsån å, Frostvikens snJämtland → Hällingsåfallet.

Hällnäs tätort, Degerfors snVästerbotten. – Tätorten är framvuxen ur en by, vid vilken det 1892 inrättades järnvägsstation och postanstalt. Förleden tycks innehålla häll ’berghäll’. Efterleden är näs, kanske med syftning på en av de båda uddarna i Vindelälven nära byplatsen.

Hällstad sn, Ås hdVästergötland. (jn) Hælfstadh 1299. – Socknen har fått sitt namn från kyrkbyn. Det innehåller sannolikt genitiv av mansnamnet fsv. Hælf. Efterleden är → sta(d).

Hällsö tätort, Tanums snhdBohuslän. Hellisöe 1586. – Namnet har övertagits från öarna Norra och Södra Hällsö. Det innehåller genitiv av det västsvenska dialektordet häller ’klipphåla under framskjutande bergkant’ och ö.

Hällum sn, Barne hdVästergötland. Hællem 1409 avskr. – Socknen har fått sitt namn från den forna kyrkbyn Hällum (den nuvarande, under 1900-talet byggda kyrkan ligger på Stora Halla mark). Namnet innehåller häll ’berghäll’ och → hem ’boplats; gård’. I Hällums by går urberget i dagen.

Hälsingland landskap, fsv. Hælsing(i)aland, betyder ’hälsingarnas land’ med inbyggarbeteckningen i genitiv pluralis (formen bevarad som hälsinge i t.ex. Hälsinge regemente och hälsingehambo). Inbyggarbeteckningen hälsing(e) är bildad till ordet hals eller ett ortnamn *Hals. Det är oklart vad för slags halsliknande naturformation dessa »halsbor» ursprungligen har bott vid (ett sund, en långsmal sjö eller förhöjning, sänka mellan höjder e.d.), likaså om det rört sig om en enda halsformation, Halstaåsen i Högs och Hälsingtuna socknar, eller flera, de smala passagerna i vattenvägarna in till landskapets forntida huvudbygder, dvs. Söderhamns- och Hudiksvallsområdena samt Nordanstig. I sistnämnda fall vore hälsing(e) att uppfatta som ’en som bor i landet innanför »halsarna»’. Inbyggarbeteckningen har dock troligast hänfört sig till en enda halsförsedd lokal. Denna kan i så fall ha varit det under järnåldern i sin södra del ännu ej igengrundade Arnösundet (Arnöviken) i Rogsta socken. Denna inre, säkerligen betydelsefulla farled förbi det utskjutande Hornslandet kan ha framstått som en »hals» gentemot de bredare vattenytorna norr och söder därom. Med betydelsen ’en som bor i bygden innanför Arnösundet (*Halsen)’ skulle hälsing(e) därmed kunna knytas till det nuvarande Hudiksvallsområdet.

Hälsingtuna sn, Hälsingland. Tunir, (de) Tunum 1344. – Tuna, ännu i dag förekommande på orten, ändrades med ett lokaliserande tillägg från och med 1886 till Helsing Tuna och från och med 1910 till Hälsingtuna. Sannolikt har Tuna i äldre tid burits av den nära kyrkan belägna Tunbyn (→ tuna).

Händelöp ö, fiskeläge, Västrums snSödra Tjusts hdSmåland. Hendelöp 1544. – Namnet ska sannolikt uppfattas som en sammansättning med löp i betydelsen ’sund; farled’, syftande på sundet mellan Händelöp och Stomsö. Förleden innehåller troligen ett fornsvenskt substantiv *hændil ’något handliknande’. Öns nordsida mot den gamla segelleden är sönderflikad av vikar och har därför kunnat karakteriseras med ett sådant ord. Snarast återgår namnet på en sammansättning av fsv. *Hændilø och löp, från början avseende farleden och sedan överförd på ön. 

Händene sn, Skånings hdVästergötland. (de) Hændini 1339 avskr. – Socknen har fått sitt namn från kyrkbyn. Förleden innehåller hand med syftning på en om handens fingrar påminnande terrängbildning vid kyrkbyn och ån Dofsan. Efterleden är → vin ’betesmark; äng’.

härad Häradena har i Götaland och Svealand fram mot vår tid utgjort administrativa distrikt, då tingsrätter infördes både på landsbygden och i städernamiste häradena slutgiltigt sin ställning inom landets officiella indelning. I folkmedvetandet är de emellertid fortfarande i viss mån levande, och de nyttjas också för lokalisering i detta lexikon (jfr → socken).

  Häradsindelningen var under tidig medeltid kännetecknande för Götaland (utom Gotland) samt svealandskapen Närke och Värmland, liksom också för Danmark. Däremot var Mälarlandskapen Södermanland, Uppland (utom Roslagen) och Västmanland under tidig medeltid indelade i hundaren (→ hundare). Genom Magnus Erikssons landslag från omkring 1350 infördes fsv. hæradh som gemensam term för distrikten ifråga, och den termen kom därefter så småningom att ersätta fsv. hundare också i distriktsnamnen.

  Häradsindelningen sträcker sig långt tillbaka i förhistorisk tid, till vikingatiden eller kanske till ännu äldre tid. Under medeltiden är häradena främst kända som distrikt inom rättsskipningen, men de hade också andra gemensamma uppgifter, t.ex. ansvar för allmänningar, vägar, broar och vattenleder. I kustlandskapen tjänade de också som distrikt inom ledungen, dvs. sjökrigsorganisationen. Samma syfte hade de för Roslagen utmärkande skeppslagen (→ Frösåkers härad).

  Härad är ett specifikt nordiskt ord, fsv. hæradh, fda. hærath, fvn. herað, med betydelsen ’bygd’, en betydelse som dock i fornsvenskan i hög grad trängts undan av den tekniska betydelsen ’häradsdistrikt’. Betydelsen ’bygd’ är bevarad i ett antal ortnamn, huvudsakligen sockennamn, främst inom området med gammal hundaresindelning, t.ex. → Lillhärad i Västmanland, → Lohärad i Uppland och → Vagnhärad i Södermanland, men i enstaka fall också inom området med gammal häradsindelning, → Amnehärad och → Upphärad i Västergötland. Man brukar i sådana fall tala om »bygdehärad». Enstaka häradsdistrikt kan också återgå på sådana. I utkanten av området med häradsindelning är så fallet med → Grums härad, → Väse härad och → Ölme härad i Värmland, vilkas namn också förekommer som sockennamn (→ Grums, → Väse, → Ölme). I Bohuslän är gammal häradsindelning säkert betygad bara i södra delen av detta gamla norska landskap. → Vätte härad längst i norr i Bohuslän är ett gammalt bygde- eller landskapsnamn, medan det är ovisst om → Tunge härad i landskapets mitt är ett nybildat häradsnamn eller återgår på ett gammalt bygdenamn. Under medeltiden var Bohuslän indelat i skeppsredor, en indelning som överlagrar den äldre häradsindelning som förekommit. Skeppsredetermen, fvn. skipreiða, avsåg från början distrikt som var avsedda för att utrusta ledungsskepp. Till sitt ursprung svarar alltså skeppsredorna mot de medeltida skeppslagen i Roslagen.

  Etymologin av ordet härad har länge varit omdiskuterad, men nu uppfattas ordet praktiskt taget allmänt som en sammansättning av orden (i modern form) här och råd. Här betydde under medeltiden inte bara ’krigshär’ utan också ’folk’; folket, de vapenföra männen, var ett folk i vapen. Råd (fsv. radh) betyder i detta sammanhang ’makt’. Ur betydelsen ’makt över folk’ har utvecklats en konkret, territoriell betydelse ’bygd’. Det fornsvenska ordet radh förekommer också ensamt som bygdebeteckning i en rad norrländska sockennamn på rå, t.ex. → Arbrå, → Gudmundrå, → Nordingrå, → Säbrå. Själva ordet härad, som alltså endast anger området för något slags maktutövning, säger således inget om det ursprungliga syftet med häradsindelningen (jfr → hundare)

  Bland de medeltida häradsnamnen finns två huvudgrupper, dels nybildade häradsnamnsom från början innehåller ordet fsv. hæradh, dels gamla bygdenamn som i oförändrad form tagits i bruk som häradsnamn, t.ex. fsv. Asboland (→ Aspelands härad), Thiust (→ Norra Tjusts härad), Vidhbo (→ Norra Vedbo härad) i Småland, Ballabyghdh (→ Bollebygds härad), Gæsini (→ Gäsene härad), Mark (→ Marks härad) i Västergötland. De nybildade häradsnamnen är ofta givna efter en samlingsplats, som inte sällan är betygad som tingsplats under medeltiden. Dess namn uppträder då i genitivform, t.ex. → Gullbergs härad, → Lysings härad i Östergötland. Samlingsplatsen kan i häradsnamn också anges med en plural inbyggarbeteckning i genitiv, t.ex. i → Åkerbo härad i Östergötland och på Öland, som då kan återges med ’deras härad som har sin samlingsplats på eller vid en åker (eller snarast: i/vid Åker)’. Inbyggarbeteckningar används också med en mera normal syftning på folket i en bygd, så t.ex. i → Bråbo härad i Östergötland och i → Norrvidinge härad och → Uppvidinge härad i Småland. Häradsnamn har nybildats ännu i sen tid, t.ex. → Karlstads härad och → Nyeds härad i Värmland, som härrör från 1800-talet. Som naturligt är anknyter häradsnamnen på olika sätt till det namnlandskap som förelåg då de skapades.

  Litteratur: Thorsten Andersson, Svenska häradsnamn (1965); dens., Hund, hundare och härad från språklig synpunkt, i Bebyggelsehistorisk tidskrift 4 (1982), s. 52–66; dens., Norrländska sockennamn på rå, i Florilegium Nordicum. En bukett nordiska språk- och namnstudier tillägnade Sigurd Fries den 22 april 1984 (1984), s. 5–17; dens., Herred, i Reallexikon der germanischen Altertumskunde. 2. Aufl. 14 (1999), s. 435–440; dens., Folk i Norden, i Thule. Kungl. Skytteanska samfundets årsbok 2010, s. 39–41. – Bild 32.

Härad sn, tätort, Åkers hdSödermanland. Liuiaheret 1257 sen avskr. – Sockennamnet innehåller → härad i betydelsen ’bygd’. Äldst belagd är den sammansatta namnformen fsv. Liviahæradh. Den svårtydda förleden däri kan innehålla ett gammalt namn på Eksågsån, fsv. *Lif ’den klibbiga, slemmiga’ e.d. Tätorten har vuxit fram i anslutning till sockenkyrkan.

Häradsbygden tätort, Leksands snDalarna. Heradsbygden 1641. – Namnet är ett samlingsnamn för flera byar. Det är bildat till Härad(et), skrivet (ij) Hæradheno 1325 avskr., ett tidigare bygdenamn med samma syftning. Ordet → härad har här betydelsen ’bygd’.

Häradsbäck tätort, Härlunda snAllbo hdSmåland. Hernesbeck 1548, Häresbech 1598. – Tätorten har vuxit upp kring den år 1874 öppnade poststationen. Namnet har övertagits från byn Häradsbäck, vars namn i sin tur går tillbaka på ett bäcknamn. Detta har föreslagits syfta på att bäcken i fråga varit häradets egendom.

Häradshammar sn, Östkinds hdÖstergötland. parrochie Hersemæ 1343. – Socknen har fått sitt namn från kyrkbyn. Förleden har sammanställts med fvn. hjarsi ’hjässa’, men dess innebörd får tills vidare betraktas som oviss (även hövdingatiteln fvn. hersir har nämnts i diskussionen). Efterleden innehåller → hem ’boplats; gård’. Den nutida formen Häradshammar har uppkommit genom omtolkning av hem-namnets dativform Härs(h)eme.

Häradsskär ö, Gryts snHammarkinds hdÖstergötland. Hærskær 1517. – Förleden i Häradsskär, vars genuina uttal svarar mot 1500-talsbelägget, innehåller sannolikt → harg (med övergång a &gt; ä framför r) i betydelsen ’stensamling’ och syftar då på ett sjömärke. Efterleden innehåller fsv. skær ’skär, över vattenytan uppskjutande klippa’.

Härdal sn, Härjedalen → Lillhärdal.

Härene, Norra, Södra snr, Västergötland → Norra Härene och → Södra Härene.

Häringe gods, Västerhaninge snSotholms hdSödermanland. (iuxta) Hæringe 1278. – Namnet är en bildning med → -inge till dialektordet har eller dess varianter hara eller hare, alla med betydelsen ’stengrund i vatten; stenig mark, stenröse’ o.d. Gården eller byn kan i forntiden ha legat ett stycke söder om godset, närmare platsen för ett gravfält och den nu upplandade Byholmen. Hela detta område, nu ett näs kallat Häringenäs, var i äldre tid uppsplittrat i sund, holmar, skär och stengrund. 

Härja sn, Vartofta hdVästergötland. Hargh sokn 1397. – Socknen har fått sitt namn från kyrkbyn. Det innehåller → harg i betydelsen ’stenig mark’ e.d. Förändringen till Härja beror på att uttalet Harja av den äldre formen Hargha felaktigt uppfattats som en dialektal form av ett Härja.

Härjarö hgd, naturreservat, Veckholms snTrögds hdUppland. (jnnan) Heriærnom 1378. – Namnet avsåg ursprungligen en nu upplandad ö. Förleden innehåller sannolikt en fornsvensk bildning *hær till dialektordet har ’stenig mark, stenröse’ och syftar på den utpräglade blockmarken på den ursprungliga ön. Efterleden är, som det äldsta belägget visar, inte ordet ö utan det i många önamn ingående → arin ’grusö, grusig mark’. En spridd uppfattning är att namnet skulle hänga samman med den Hergeir som av Ansgars levnadstecknare Rimbert (800-talet) omtalas som hövitsman i Birka. Detta är dock språkligt omöjligt.

Härjedalen landskap, kn. (j) Heriardale, (mote ’mot’) Heriardall 1273 avskr. – Namnet har äldst åsyftat kärnbygden i den nuvarande socknen → Lillhärdal. Förleden innehåller genitiv fvn. *Herjar av *Her, Härjåns gamla namn, vilket är bildat till dialektordet har ’stengrund i vatten; stenig mark, stenröse’ med syftning på åns nedre lopp där både åbottnen och stränderna är mycket steniga. 

Härjevad sn, Skånings hdVästergötland. Heriewatz soghen 1464. – Socknen har fått sitt namn från kyrkbyn, som ligger vid ån Lidan. Efterleden är vad ’vadställe’; förleden kan innehålla ett till dialektordet har ’stengrund’ bildat ånamn, fsv. *Hæria. Vid den gamla kyrkplatsen strömmar Lidan utför den nakna berggrunden. – Bild 34.

Härjån å, LillhärdalsSvegs snrHärjedalen → Lillhärdal.

Härkeberga sn, Trögds hdUppland. (in) Herkibierghum 1322. – Ortnamnet är övertaget från kyrkbyn. Efterleden innehåller berg (om den plurala formen på -a se inl. 3.3.1). Förleden har antagits innehålla en bildning till dialektordet hark ’möda, besvär, uselt tillstånd’, syftande på mager och stenbunden jord. Tolkningen får betraktas som osäker. På 1600-talet ville man i förleden se den antika mytologins Herkules, vilket förklarar skrivningar som Herkulsberga o.d. ända in på 1800-talet. 

Härlanda förs., Göteborgs stadVästergötland. Herlanda 1474 avskr. (avser byn). – Härlanda var förr egen socken och har fått namn efter kyrkbyn. Förleden innehåller ett ånamn *Hæra, eller *Hær-a, där a betyder ’å’, med betydelsen ’den gråa (ån)’, åsyftande nuvarande Härlandabäcken. Efterleden innehåller → land. 

Härlunda sn, Allbo hdSmåland. Herlunde Sochn 1603. – Socknen hörde till Västra Torsås fram till sekelskiftet 1600. Det är oklart vad namnet äldst har åsyftat; någon by eller gård som burit namnet tycks ej ha funnits. Namnets förled är flertydig. Möjligen kan ett till dialektordet har ’stenig mark, stenröse; stengrund’ bildat ord ingå. Efterleden skulle kunna vara pluralis av lund ’skogsdunge’ (om plural form på -a se inl. 3.3.1), men namnet kan också vara bildat med andra namn på -lunda som mönster. 

Härlunda sn, Skånings hdVästergötland. parokye Herlundum 1287. – Sockennamnet är lånat från kyrkbyn. Det plurala (se inl. 3.3.1) ortnamnet innehåller lund och i förleden kanske sidoformen fsv. hæri till djurbeteckningen hare. Då marken i kyrkbyn är mycket stenig, kan namnet också tänkas innehålla ett med dialektordet har ’stenig mark, stenröse’ besläktat fsv. *hær.

Härlöv sn, Allbo hdSmåland. (de) Hærælde 1273. – Namnet har övertagits från kyrkbyn. Det är flertydigt. Bl.a. har det föreslagits återgå på ett ord *harælde ’stenmoras’ e.d., bildat till dialektordet har ’stenig mark, stenröse’. Det har senare, under 1600-talet, anslutits till namnen på → löv.

Härna sn, Ås hdVästergötland. (j) Hærnom 1386 (avser kyrkbyn). – Socknen har fått sitt namn från kyrkbyn. Det kan vara höjdbetecknande och innehålla en sidoform till ordet hjärna eller ett med hjärna nära samhörigt ord, fsv. *hærn ’huvud, topp, hjässa’. Kyrkan ligger på en höjd ovanför Viskan.

Härnevi by, BroLåssa snBro hdUppland. (jn …) Hernawi 1291 → Härnevi, sn, Torstuna hd, Uppland.

Härnevi sn, Torstuna hdUppland. Hernevi 1330-talet. – Socknen har fått namn efter kyrkbyn Stora Härnevi. Namnet fsv. Hærnavi/Ærnavi uppträder ytterligare tre gånger i Uppland. Efterleden i dessa namn är → vi ’helig plats, kultplats’, och förleden innehåller sannolikt ett namn eller en beteckning på en gudom. Länge menade man att det rörde sig om ett gudinnenamn fsv. *Hærn, en fornsvensk motsvarighet till ett av Fröjas binamn fvn. Hôrn. Denna uppfattning är dock svår att försvara ljudhistoriskt. Ett senare förslag är att h är sekundärt och att förleden innehåller genitiv pluralis av ett fornsvenskt *ærin eller *æri ’växtlighetsgud’, en bildning till fsv. ār ’år’ i betydelsen ’(god) årsväxt, gröda’. Formerna med h- skulle då återspegla en osäkerhet om bruket av initialt h i dialekterna. 

Härnösand kn, stad, Ångermanland. (in) portu quodam dicto [’en hamn som kallas’] Hernøsundh 1374, Hærnesand 1478. – Det 1374 anförda Hærnøsundh avser sundet mellan Härnön och fastlandet, känt som en utmärkt hamn. Namnet Härnösand ’den sandiga platsen på Härnön’ nämns från slutet av 1400-talet som en handelsplats. I förleden ingår ett önamn, som i sin tur innehåller ett med hjärna nära samhörigt ord fsv. *hærn ’huvud, topp, hjässa’, troligen syftande på det karakteristiskt formade Vårdkasberget.

Härryda kn, sn, tätort, Sävedals hdVästergötland. Herryda, Herrida kyrkes (genitiv) 1540. – Socknen har troligen fått sitt namn efter gården Härryda. Dess äldsta kyrka kan ha legat på denna gårds mark. I namnets förled ingår ett ånamn *Hæra, eller *Hær-a, där a betyder ’å’, med betydelsen ’den gråa (ån)’, troligen åsyftande den öster om gården flytande Härsjöbäcken, även kallad Härån. Efterleden är en böjningsform av → ryd ’röjning’. Tätorten är framvuxen i anslutning till kyrkan och den 1894 öppnade tågstationen.

Härslöv sn, tätort, Rönnebergs hdSkåne. (in) parochia Herslef 1300-talets mitt. – Sockennamnet, lånat från kyrkbyn, har antagits innehålla ett mansnamn i förleden, ovisst vilket. Efterleden är → löv. Tätorten har vuxit fram kring kyrkbyn.

Hässelby förs., Stockholms stad. – Namnet återgår ytterst på ett bynamn Hässelby, skrivet (in) Hæsleby 1347, där förleden innehåller dialektordet hässle ’hasseldunge’ och efterleden → by ’gård; by’. På byns mark uppfördes på 1650-talet Hässelby slott. Församlingsnamnet är dock snarast bildat i anslutning till stadsdelsnamnen Hässelby Gård, Hässelby Strand och Hässelby Villastad.

Hässjö sn, Medelpad. (in) Hæsium 1344. – Vad namnet ursprungligen åsyftat är oklart, kanske snarast en by eller en bygd. Efterleden innehåller troligen pluralis av sjö, fsv. sio(r), syftande på Krigsbysjön och Sunnsjön invid kyrkan. Förleden kan bl.a. tolkas som innehållande en motsvarighet till fvn. hæð ’höjdformation’, i så fall syftande på den höjd där kyrkan ligger. 

Hässleby sn, Södra Vedbo hdSmåland. (de) Hæsleby 1300. – Namnet, givet efter kyrkbyn, innehåller dialektordet hässle ’hasseldunge’ och → by ’gård; by’.

Hässleholm kn, stad, Skåne. – Namnet, som är givet efter det gods (Hesleholm 1563) på vars ägor stadens äldsta del ligger, innehåller dialektordet hässle ’hasseldunge’ och → holm i betydelsen ’upphöjning över kringliggande mark’.

Hässlunda sn, Luggude hdSkåne. parochia Haslwnda 1300-talets senare del, (i) Heslundhe 1471 (avser kyrkbyn). – Sockennamnet, som är lånat från kyrkbyn, innehåller i efterleden lund ’skogsdunge’ och i förleden sannolikt dialektordet hässle ’hasseldunge’.

Hästhagen tätort, Nacka stadSödermanland. Hästhagen 1787 (avser ett torp). – Tätorten är framvuxen kring ett torp med detta namn. Ursprungligen har namnet syftat på en hästhage. 

Hästholmen tätort, Västra Tollstads snLysings hdÖstergötland. ville Hestholma 1310-talet, (in …) Hestholm 1327, (in) Hæstholmom 1377. – Tätorten har namn efter en by, som redan under medeltiden utvecklades till stad men som överflyglades av Vadstena med dess kloster. Namnet är givet efter en eller flera holmar i Vättern, som tjänat som bete för hästar. Hästholmens järnvägsstation öppnades för trafik 1888; vid Hästholmens by och hamnplats fanns dessförinnan bl.a. post- och telegrafstation och gästgivargård.

Hästveda sn, tätort, Östra Göinge hdSkåne. Hestwite 1145 avskr. – Kyrkbyn har givit socknen dess namn. Det innehåller i förleden häst och i efterleden troligen pluralis (se inl. 3.3.1) av fda. with ’skog’. Namnet skulle i så fall ursprungligen ha åsyftat en skog där hästar hållits i bet. Tätorten har vuxit fram kring en väster om kyrkbyn belägen järnvägsstation, öppnad 1862.

Häverö sn, VäddöHäverö skgUppland. (De) Hæwer 1344. – Detta ursprungliga önamn innehåller en bildning till fsv. *haver ’getabock’, bildat som ärm till arm. Betydelsen är således ungefär ’Bockön’. Efterleden -ö är ett senare tillägg. Namnet ingår i Väddö och Häverö skeppslag, se → Frösåkers härad.

Hävla tätort, Skedevi snFinspånga läns hdÖstergötland. – Tätorten har vuxit fram kring Hävla bruk. Hävla gård (i Heffla 1371?) och ett tidigare bruk med namnet Hävla (Hävla stångjärnsbruk anlades på 1680-talet) ligger vid sjön Vagnaren, ett stycke ifrån tätorten. Bakom bebyggelsenamnet kan ligga ett gammalt å- eller sjönamn med flertydig innebörd, knutet till vattenleden mellan sjöarna Regnaren och Stöparen.

Hävringe ö, fyrplats, Sankt Nikolai snJönåkers hdSödermanland. Heffringen 1644. – Ortnamnet är möjligen en bildning till djurbeteckningen fsv. *haver ’bock’.

hög Forntida ortnamn innehållande ordet hög med syftning på naturliga högar eller gravhögar finns spridda i hela landet upp till Jämtland och Ångermanland. Det förekommer dels i ett flertal osammansatta namn, i t.ex. → Hög och → Högom, dels som efterled i sammansatta namn, i t.ex. → Grönahög och → Ödeshög. Som efterled i obetonad ställning har hög ofta kraftigt omformats, i t.ex. → Nöttja och → Vessige, och inte sällan anslutits till någon annan ortnamnsefterled, i t.ex. → Hallsjö.

  De talrika hithörande skånska namnen, som åsyftar både mindre naturliga höjder och forntida gravhögarintar en särställning. För flertalet av dem tycks följande regler gälla:

  1) I namn med ursprungligen två- eller flerstavig förled kvarstår hög, i t.ex. → Hammenhög och → Vemmenhög, ibland dock med försvagning till -e i uttalet, i t.ex. → Nevishög (»Növse»).

  2) I namn med enstavig förled följd av genitiv-s kvarstår i regel hög i skrift, i uttalet dock med försvagning till -e, i t.ex. → Bolshög (»Bolse»).

  3) I övriga namn med enstavig förled har hög utvecklats till -ie, sannolikt ur dativ singularformen fda. -høghe, både i skrift och uttal, i t.ex. → Flädie och → Oxie. Till namngruppen på -ie har anslutits flera namn som inte har hög som ursprunglig efterled, t.ex. → Lilla och Stora Harrie och → Husie.

  Litteratur: Bengt Pamp, I-omljud och skånska -ie-namn. Onomastisk ljud- och skrifthistoria, i Namn och bygd 85 (1997), s. 5–21.

Hög sn, Hälsingland. (apud) Høgh 1314. – Namnet har övertagits från en nu försvunnen gård på prästgårdstomten (edtt gotz benämpdtt Högen i Högs soken 1529). Gården, troligen med rötter i järnåldern, låg i anslutning till en stor gravhög, den s.k. Kungshögen (→ hög), uppförd till sin nuvarande storlek senast på 500-talet.

Hög sn, Harjagers hdSkåne. (in) Högh ca 1286. – Sockennamnet, som är givet efter kyrkbyn, innehåller ordet → hög med syftning antingen på höjdpartiet norr om kyrkan eller, möjligen, på en försvunnen gravhög i kyrkbyn.

Höga kusten kustzon, Ångermanland. – Namnet skapades någon gång under 1970-talet för turistnäringens syften. Vid Höga kusten är den postglaciala landhöjningen störst i Sverige.

Högalid förs., Stockholms stad. – Församlingen har namn efter sin kyrka, Högalidskyrkan, så kallad efter sitt läge i Högalidsparken. Parkens namn återgår i sin tur på namnen Högalidsgatan och Högalidsberget, vilka antogs 1885 och skulle återspegla belägenhet eller naturförhållanden på platsen (lid ’backe, sluttning’).

Höganäs kn, stad, Skåne. (over for) Høyenæss 1488. – Namnet avsåg äldst det näs på sydsidan av vilket ett fiskeläge, stadens föregångare, växte fram. Förleden kan innehålla antingen substantivet eller adjektivet hög.

Högbo tätort, Sandvikens stadGästrikland. – Högbo har också varit namn på ett järnbruk och en socken. Socknen, numera inkorporerad i Sandvikens stad, tillkom 1869 och hade föregåtts av en 1622 skapad kapellförsamling. Namnet återgår på en nu försvunnen storby som i dag motsvaras av byarna Överbyn, Västanbyn och Östanbyn. Förleden i bynamnet innehåller adjektivet hög med syftning på byns läge på en hög rullstensås. Efterleden, som är svårbestämbar utifrån de skiftande äldsta beläggen (1416 Hegeboo avskr., 1461 i Høghabo avskr., i Høgaby 1497, Högeboda 1541, Högboo 1542), är troligen → bo, snarast i betydelsen ’bygd’.

Högboda tätort, by, Boda snJösse hdVärmland. Hogebude 1503. – Tätorten har vuxit fram kring en vid byn Lerboda strax söder om sockenkyrkan belägen järnvägsstation. Denna öppnades 1871 och gavs efter socknen namnet Boda. Till åtskillnad från andra orter med likalydande namn ändrades namnet 1917 till Högboda, namnet på Lerbodas grannby. Bynamnet Högboda innehåller i efterleden pluralis av → bod i den dialektala formen bu och i förleden adjektivet hög; bebyggelsen är belägen på mindre höjder. 

Högby sn, Åkerbo hdÖland. (de) Høghaby 1283 avskr. – Namnet, som ursprungligen avsåg kyrkbyn, är troligen bildat till fsv. høghabyr ’by med gravhögar, by som varit bebyggd sedan hednisk tid’. Några gravhögar är i dag inte kända från Högby men kan ha funnits tidigare.

Högby sn, Göstrings hdÖstergötland. hugbu 1000-talet (med runor, dvs. Høghby). – Socknen har fått sitt namn från kyrkbyn. Det är sammansatt av → hög i betydelsen ’gravhög’ och → by ’gård; by’. Enligt äldre uppgifter har det funnits ett flertal gravhögar i Högby, vilka dock nu är försvunna.

Högenorum by, Norums snNordre hdBohuslän → Norum. 

Högerud sn, Gillbergs hdVärmland. Hudherud 1542. – Sockennamnet, som är givet efter gården Högerud nära kyrkan, innehåller → rud ’röjning’ och en ursprunglig förled Hud- med oviss innebörd. 

Högestad sn, gods, Herrestads hdSkåne. (de) Høckestethe 1256 avskr., (in) Høkestathe 1331 avskr. (avser kyrkbyn). – Sockennamnet, som är lånat från kyrkbyn, innehåller i förleden antingen fågelbeteckningen hök eller, möjligen, ett mansnamn fda. *Høki(r). Efterleden är → sta(d).

Högfors tätort, Ljusnarsbergs snNya Kopparbergs hdVästmanland. Högforssen 1684. – Tätorten har vuxit fram kring ett järnbruk. Namnet är föranlett av att Högforsälven här faller ca tio meter utför ett bergstup.

Högklev gd, Mårdaklevs snKinds hdVästergötland → Mårdaklev.

Högom by, gravfält, Selångers snMedelpad. (i) Hogum 1453, (j) Høgom 1496. – Namnet är dativ pluralis av → hög. Byn har namngivits efter de stora gravhögar från folkvandringstiden som finns på platsen. – Bild 35.

Högsbo stadsdel, Göteborgs stadVästra Frölunda snAskims hdVästergötland. – Namnet avsåg ursprungligen byn Högsbo (Høgsboda 1527) och har i förleden antagits innehålla antingen mansnamnet fsv. Høk eller hemmansnamnet Högen. Efterleden är pluralis av → bod.

Högsby sn, tätort, Handbörds hdSmåland. Høxby 1337. – Namnet är övertaget från kyrkbyn. Det innehåller i förleden troligen namnet på en gammal centralbebyggelse *Hög. Efterleden är → by ’gård; by’. Namnet ska sannolikt ses i relation till det intilliggande Huseby (→ husaby); man har skilt mellan *Högs by och den kungliga husabyn. Båda dessa bebyggelser leder antagligen sitt ursprung från det gamla *Hög. Detta namn torde ursprungligen ha avsett en grav- och/eller tingshög på platsen. Tingsplatsen i → Handbörds härad har legat vid Högsby.

Högseröd sn, Frosta hdSkåne. Høgzrydh 1349 sen avskr., (vdi) Høgxredh 1496 (avser kyrkbyn). – Kyrkbyn har givit socknen dess namn, som i förleden troligen innehåller ettdera av de forndanska mansnamnen Høk eller Høgh. Efterleden innehåller → ryd ’röjning’. 

Högsjö tätort, Västra Vingåkers snOppunda hdSödermanland. – Tätorten ligger vid Högsjön, men det är snarast Högsjö gård (Högesiö gård 1415 avskr.) som givit namn åt brukssamhället Högsjö. Ortnamnet har äldst tillkommit Högsjön och betyder troligen ’den högt (uppe i skogen) belägna sjön’. Namnet Högsjö har senare också givits åt en i samma trakt belägen, 1875 öppnad järnvägsstation vid Västra stambanan, som dock inte går fram vid tätorten Högsjö.

Högsjö sn, Ångermanland. Hössijö Sokne 1535. – Socknen omtalas i källorna först på 1500-talet. Namnet anses vara identiskt med det ursprungligen likalydande bynamn (Hössijö 1535) som så småningom ersatts av Hundsjön (Hundsiö 1657). I förleden ingår troligen dialektordet hös ’kulle’ (eg. ’huvudskål’); först på 1600-talet uppträder namnformer på Hög-. Det är ovisst om namnet ursprungligen var sammansatt med ordet sjö. Om så är fallet, åsyftas snarast Mörtsjön öster om byn.

Högsrum sn, Slättbo hdÖland. (j) Høghsrume 1360 (avser kyrkbyn). – Socknen har namn efter kyrkbyn. I förleden ingår möjligen adjektivformen högst med syftning på högt läge (strax norr om kyrkan finns landskapets högsta punkt). Efterleden är → rum ’öppen plats’. 

Högstena sn, Gudhems hdVästergötland. Høsteen 1300 (avser kyrkbyn). – Socknen har fått sitt namn från kyrkbyn. Det kan innehålla dialektordet hös ’huvudskål’ använt om gravkullar och sten i betydelsen ’(samling av) stenar’ och då syfta på någon eller några av gånggrifterna vid byn. Förleden har i så fall omtolkats till Hög-, tidigast belagt 1380.

Högsäter sn, tätort, Valbo hdDalsland. j Høghæsætær 1382 (avser en gård eller by). – Socknen har sannolikt fått sitt namn från prästgården. Det innehåller adjektivet hög och → säter ’utmarksäng’. Sockenkyrkan ligger på en höjd ovanför Valboån. Tätorten har vuxit fram vid kyrkan.

Högträsk bebyggelse, Jokkmokks snLappland → Allakjávrre.

Högvålen by, turistort, fjäll, Tännäs snHärjedalen. Högwålen 1761. – Namnet, vars förled är adjektivet hög,  avsåg ursprungligen fjället och har via ett fäbodställe förmedlats till byn, som uppstod på 1700-talet. Det innehåller i efterleden dialektordet vål ’lågfjäll’.

Högås sn, Lane hdBohuslän. (j) Haukaas(e) sokn 1388. – Namnets efterled är ås; socknens centrala delar ligger på en åssträckning. Förleden i sockennamnet synes ursprungligen ha betecknat kyrkplatsen. Den innehåller troligen ett med verbet huka ’sitta böjd’ besläktat terrängbetecknande *hök ’hög, kulle’, en betydelse som passar väl in på terrängen vid kyrkan. 

Höja sn, tätort, Södra Åsbo hdSkåne. (ii) Hoghæ 1412. – Sockennamnet, som är givet efter kyrkbyn (numera tätort), innehåller pluralis av hög; flera höjder finns inom byn.

Höje å å, Bara, TornaVemmenhögs hdSkåne. Höja 1749. – Åns namn är givet efter den redan under medeltiden omnämnda Höjebro (Høghebroo 1361 avskr.) ’den höga bron’, vilken leder över ån strax söder om Lund. För ett äldre namn på ån se → Lomma.

Hökarängen stadsdel, Stockholms stad. – Stadsdelen har namn efter gården Hökarängen (1715), ursprungligen ett torp under → Farsta. Namnets förled innehåller hökare ’livsmedelshandlare’ eller ett motsvarande mansbinamn.

Hökensås höjdrygg, Västergötland. Høkelsas 1312 avskr. – Namnet innehåller ett fornsvenskt *høkil, svarande mot det norska dialektordet høkel ’knäled på djurs bakben’ och här syftande på ett parti av Hökensås, kanske den branta norra sluttningen.

Hökerum tätort, Södra Vings snÅs hdVästergötland. – Tätorten, som fått sitt namn från säteriet Hökerum (Høghrem 1389), har vuxit fram vid Hökerums järnvägsstation, anlagd vid en bansträcka som öppnades för allmän trafik 1917. Det innehåller snarast ordet rem med syftning på en höjdsträckning vid gården. Förleden synes äldst ha innehållit adjektivet hög. Hökerums järnvägsstation anlades vid en bansträcka som öppnades för allmän trafik 1917.

Hökhuvud sn, Frösåkers hdUppland. (in) parochia Høkhouut 1316. – Namnet är övertaget från kyrkbyn. Det är sammansatt av fågelbeteckningen hök och huvud. Troligen avsågs från början den bergknalle ca 500 m öster om kyrkan på vars krön gravröset Tore Höks hög ligger. Höjden har sannolikt liknats vid ett hökhuvud; jfr det på flera håll uppträdande ortnamnet Björnhuvud(et).

Höks härad hd, Halland. Høxheret ca 1300, (in) Høghshæret ca 1340. – Namnet skrivs under medeltiden omväxlande Høx- o.d. och Høghs- o.d. Motsvarande växling fortsätter under nyare tiden. Formen Höks- stabiliserar sig först under 1700-talet. Namnformerna talar snarast för att namnet innehåller ordet → hög eller ett motsvarande namn, avseende en gammal samlingsplats. Detta antagande får stöd av att en gravhög, benämnd Högen, funnits på kyrkogården i Tjärby by, under nyare tiden betygad som häradets tingsplats. Även andra gravhögar kan komma i fråga som bakgrund till namnet. Häradsnamnet har alternativt tolkats ur ett *høki ’näs’, bildat till det ord som föreligger i tätortsnamnet → Hok. Härmed skulle avses en antagen tingsplats på näset mellan Lagan och Laholmsbukten norr om Mellbystrand, där en kronopark, Höka eller Hökafältet, är belägen. Detta senare alternativ förutsätter tidigt och konsekvent bortfall av andra vokalen i den antagna genitivformen *Høkis-.

Hökåsen tätort, Hubbo snSiende hdVästmanland. – Tätorten, ett yngre villasamhälle vid Badelundaåsen, har sitt namn efter ett torp. Om förleden är fågelbeteckningen hök eller möjligen ett motsvarande tillnamn är ovisst. 

Hökön samhälle, by, Loshults snÖstra Göinge hdSkåne. Høgaøan 1555. – Namnet innehåller fågelbeteckningen hök och ö i betydelsen ’upphöjning i sankmark’. Samhället har vuxit fram kring en strax norr om byn belägen järnvägsstation, öppnad 1901.

Hököpinge sn, tätort, Oxie hdSkåne. (in) Høkøpinge 1346 (avser kyrkbyn). – Det efter kyrkbyn givna sockennamnet innehåller i efterleden dativ singularis av fda. køping ’handelsplats’ och i förleden troligen ordet hög ’höjd’. Tätorten har vuxit fram kring en strax väster om kyrkbyn belägen järnvägsstation, öppnad 1886.

Hölebo härad hd, Södermanland. (j) Hylbohundare 1362, (j) Hølbohundare 1381. – Namnet innehåller genitiv av en plural inbyggarbeteckning, fsv. hølboar, bildad till → Hölö, som är ett gammalt bygdenamn. Det betyder alltså ’Hölöbornas hundare’ (jfr → hundare).

Höljes tätort, Norra Finnskoga snÄlvdals hdVärmland. Høølosse 1503. – Tätorten har vuxit fram kring gården Höljes vid Norra Finnskoga kyrka och omfattar bebyggelse på båda sidor om Klarälven. Namnet är sammansatt av dialektens hölj ’fördjupning/utvidgning av vattendrag’ och dialektordet öse ’utlopp’. Det åsyftar sannolikt det ställe där den stora älvutvidgningen vid bebyggelsen åter blir »älv» strax nedanför bron nära kyrkan. 

Hölle vattenkraftverk, Fors snJämtland. – Kallas också Hölleforsen. Vattenkraftverket stod färdigt 1949. Bygget utplånade flera forsar med kända namn. Kraftverkets namn kan dock inte knytas till någon av dessa, och ingenting i övrigt är känt om bakgrunden till detta tydligen nybildade namn.

Hölleforsen vattenkraftverk, Fors snJämtland → Hölle.

Höllviken vik av Öresund norr om Falsterbonäset, Skåne. Hvyll 1336, Høøl 1389, Höllwijk 1684, Hölleviken 1761. – Vikens namn innehåller dialektens höl ’håla, fördjupning’, troligen med syftning på vikens djupare del. 

Höllviken tätort, RängsStora Hammars snrSkytts hdSkåne. – Samhället har vuxit fram ur sommarbebyggelse i anslutning till en järnvägsstation, som öppnades 1904 och gavs namn efter läget vid viken → Höllviken. 1943–84 kallades orten officiellt Höllviksnäs, eftersom man ville undvika sammanblandning med järnvägs- och poststationen Hörviken i Blekinge (→ Hörvik). Den sydöstra delen av tätorten utgörs av → Kämpinge.

Hölö sn, tätort, Hölebo hdSödermanland. (jn) fundo Ecclesie Høle [’(i) Hölö prästgård’] 1279. – Detta gamla bygdenamn innehåller en bildning till dialektordet hol ’liten höjd, kulle’, syftande på de många bergknallar och småhöjder som karakteriserar bygden. Nuvarande Hölö socken återgår på två medeltida socknar, Övre och Yttre Hölö. En av dessa – troligen Yttre Hölö – har också kallats Sighridhakirkia ’Sigrids kyrka’ (in parrochia Sigredakyrkyu 1317). Vem denna Sigrid var är okänt.

Hömb sn, Vartofta hdVästergötland. Høm sokn 1394. – Socknen har fått sitt namn från kyrkbyn. Det är sammansatt av hö och → hem ’boplats; gård’ och anger kanske att marken i Hömb givit rika höskördar. I skriftformen Hömb har ett etymologiskt felaktigt -b tillfogats efter mönster av äldre svenska ordformer som kamb ’kam’ och lamb ’lamm’. Det äldre genuina ortsuttalet av Hömb är hömm. Då ljudförbindelsen -mb i dialekten hade utvecklats till -mm (kamb &gt; kamm o.d.), kunde det icke begripliga hömm uppfattas som uttalsform för ett Hömb.

Hönsan sjö, Hedemora stadDalarna → Hedemora.

Hönsgärde by, Husby-Långhundra snLånghundra hdUppland. Hidhinskelf 1333. – Förleden innehåller mansnamnet fsv. Hidhin. Efterleden är ett höjdbetecknande fsv. *skialf, *skiælf (besläktat med engelskans shelf ’hylla’), här troligast i en betydelse ’terrängavsats’. Byn ligger på en platåliknande höjd. Utifrån en ljudutveckling Hidhins- &gt; Hens- har förleden i skrift förvrängts till Höns-, första gången dokumenterat i belägget Hönnsgell 1572. Efterleden har anslutits till ordet gärde, i dialekten uttalat jäle (med s.k. tjockt l), vilket framgår av belägget Heenssgiärde 1631. De båda urspårade lederna förekommer första gången tillsammans i belägget Hönssgiärde 1640.

Hönsäter gods, Österplana snKinne hdVästergötland. (in) Hønsætrom 1348 avskr. – Förleden innehåller troligen höns med syftning på orrar, tjädrar eller andra vilda fåglar; efterleden är → säter ’utmarksäng’.

Hönö tätort, Öckerö snVästra Hisings hdBohuslän. (j) Høynøy 1388. – Tätorten har vuxit upp kring byn Hönö, som i sin tur hämtat namnet från ön. Detta innehåller i förleden fvn. hein ’slipsten, brynsten’, syftande på öns runda, avslipade hällar. Diftongen øy (&gt; ö) i förleden i belägget från 1388 beror på påverkan från efterledens øy. Efterleden är ö. 

Hörby by, Mjällby snListers hdBlekinge. Hørby 1414. – Namnet är sammansatt av fda. *hørg, en sidoform till dialektordet → harg, som här ansetts ha kultisk betydelse, och → by ’gård; by’.

Hörby kn, samt sn och tätort, Frosta hdSkåne. (de) Hørby 1316. – Kommunen har sitt namn efter socknen, vars namn i sin tur är givet efter den gamla kyrkbyn (nu en tätort). Namnet är sammansatt av fda. *hørg, en sidoform till dialektordet → harg, och → by ’gård; by’.

Höreda sn, Södra Vedbo hdSmåland. Høryth 1335. – Socknen har fått namn efter kyrkbyn. Eftersom det förekommer ett tiotal andra likalydande namn i Småland, kan en sammansättning *hørydh ligga till grund, syftande på ägor för höslåtter (jfr → ryd ’röjning’).

Hörja sn, Västra Göinge hdSkåne. Hörie lehn 1510-talet sen avskr.. – Sockennamnet, som är lånat från kyrkbyn, innehåller fda. *hørg, en sidoform till dialektordet → harg.

Hörle tätort, hgd, Värnamo snÖstbo hdSmåland. Hyrlæqwern 1360. – Tätorten har vuxit upp kring gården, som är belägen vid en fors i Lagan (vaar strøøm Hyrlø, Hyrle strøm 1475). En vattenkvarn fanns där redan 1360. Troligen innehåller Hörle ett gammalt ånamn besläktat med ordet virvel och dialektordet hurvel ’örfil’.

Hörnefors sn i Västerbotten och Ångermanland, tätort i Västerbotten. – Socknen, utbruten 1913 ur Nordmalings socken i Ångermanland och Umeå socken i Västerbotten, och tätorten med sockenkyrkan har namn efter Hörnefors järnbruk (1775–1902). I förleden ingår Hörneå (i Hørne 1494), namn på den by vid Hörnån där bruket anlades (för stavningen -eå se → Bureå). Bynamnet är en böjd form av åns gamla namn, fsv. *Hørna, bildat till horn eller det därmed besläktade hörn, vilket syftar på vindlingar i åloppet.

Hörneå by, Hörnefors snVästerbotten → Hörnefors.

Hörningsholm gods, Mörkö snHölebo hdSödermanland. Hørningxholm ca 1500. – Förleden i namnet innehåller troligen ett gammalt namn, fsv. *Hyrninger, som bildats till horn i betydelsen ’utskjutande formation’ e.d. och avsett den höga udde där slottet ligger. Efterleden → holm är här troligen schablonmässig, presenterande Hörningsholm som en borg.

Hörröd sn, Gärds hdSkåne. Hethoryd 1160-talet avskr. (osäker identifiering), Hørydt 1522. – Sockennamnet är givet efter kyrkbyn. Om avskriftsbelägget från 1160-talet är pålitligt och avser detta Hörröd (flera likalydande namn finns i Skåne) är förleden svårförklarad. Har förleden, i enlighet med belägget från 1522, ursprungligen varit Hö-, kan den tolkas som innehållande ordet hö. Efterleden innehåller → ryd ’röjning’. Jfr → Höreda.

Hörsne sn (fullständigt namnsn (fullständigt namn Hörsne med Bara), Gotland. (Jn) Hyrsne 1304. – Namnet har tolkats som en avledning till ordet horn med betydelsen ’böjning, krökning’. Det skulle i så fall syfta på den markanta krök av Hörsneån vid vilken kyrkan är belägen. Namnet kan närmast vara övertaget från en bebyggelse, av vilken gården Möllegårds nära kyrkan utgör en rest. Jfr → Bara.

Hörup sn, Ingelstads hdSkåne. (i) Høffwerp 1491, Hoerup 1498 avskr. – Sockennamnet är givet efter kyrkbyn. Förleden är oviss. Efterleden är → torp ’nybygge’. 

Hörvik tätort, Mjällby snListers hdBlekinge. (udi) Hörvig 1494 avskr., Hörwiig 1570-talet. – Bebyggelsen, ursprungligen ett fiskeläge, ligger vid Hörviksviken, en vik av Östersjön. Namnets förled kan vittna om ett äldre samband med den i väster belägna byn → Hörby. Den intilliggande f.d. järnvägsstationen, öppnad 1920, kallades Hörviken (jfr → Höllviken). 

Hössna sn, Redvägs hdVästergötland. (j) Høsnom 1366. – Socknen har fått sitt namn från kyrkbyn. Det plurala (se inl. 3.3.1) ortnamnet innehåller troligen en bildning till fsv. høs ’huvudskål’ som höjdbeteckning. Kyrkan ligger vid höjder.

Höven by, Resele snÅngermanland → hov.

Höviksnäs tätort, Valla snTjörns hdBohuslän. – Tätorten har vuxit upp kring ett fiskeläge, som ligger på ett näs. Förleden har övertagits från bynamnet Hövik (j Høyuikum 1388). Detta namn har sannolikt äldst tillkommit viken vid Höviksnäs. Förleden i det senare namnet syftar på höbärgning och ängsslåtter. Innanför viken ligger slätt- och ängsmarker.

Höör kn, samt sn och tätort, Frosta hdSkåne. Hørg 1160-talet avskr. (avser kyrkbyn). – Kommunen har sitt namn efter socknen, som i sin tur är namngiven efter den gamla kyrkbyn (nu en tätort). Namnet innehåller fda. *hørg, en sidoform till dialektordet → harg.





I 

Idala sn, Fjäre hdHalland. (j) Ydale sogn 1461 avskr. – Socknen har fått namn efter den ursprungliga kyrkbyn, numera uppdelad på flera gårdar och byar. I förleden ingår fda. *y ’idegran’. Efterleden innehåller dal. Kyrkan ligger i bäcken Idebäcks dalgång. I området förekommer idegran. 

Idala tätort, gd, Veberöds snTorna hdSkåne. – Tätorten, ursprungligen sommarbebyggelse, har fått sitt namn efter en intilliggande gård. Den närmare bakgrunden till gårdens namn, som synes vara ungt, är okänd. Likalydande namn finns på flera håll i Skåne och övriga Sverige. Möjligen rör det sig i några fall ytterst om uppkallelse efter Ýdalir, i den fornnordiska mytologin namnet på guden Ulls boning, kanske i kombination med anspelning på kvinnonamnet Ida. Det kan också vara fråga om en bildning till kvinnonamnet Ida och dal.

Idebo by, Malexanders snGöstrings hdÖstergötland → Ydre härad.

Idenor sn, Hälsingland. (wtååff) Ydenora kerke [’(ut)av Idenors kyrka’] 1531. – Förleden innehåller fiskbeteckningen id, efterleden nor ’smalt vattendrag som förenar två öppna vattenpartier’. Ett sådant forntida nor bör, kanske under yngre järnålder, ha följt det nutida bäckloppet i dalgången vid kyrkan och förenat en dåtida vattensamling vid byarna Hallen och Vik med Hudiksvallsfjärden. Socknen kan ha övertagit detta naturnamn på grund av kyrkans läge nära noret. 

Idhult by, Svinhults snYdre hdÖstergötland → Ydre härad.

Idkerberget tätort, Stora Tuna snDalarna. – Namnet, äldst belagt 1648, innehåller i förleden ett tjärnnamn, Idtjärnen, och i efterleden berg, antingen med syftning på ett närliggande berg eller också i betydelsen ’bergverk, gruvfält’. Idtjärnen tycks innehålla fiskbeteckningen id. 

Idre sn, tätort, Dalarna. (a) Jdhre 1378. – Tätorten har vuxit fram ur kyrkbyn. Namnet har antagits vara ett äldre namn på Idresjön, vid vilken kyrkbyn är belägen. Sjönamnet innehåller möjligen fvn. iðri ’inre’ med syftning på sjöns läge från Särnabygden sett. Ortens namn har anpassats till samiskan som Eajra.

Idtjärnen tjärn, Stora Tuna snDalarna → Idkerberget.

Igelfors tätort, Regna snFinspånga läns hdÖstergötland. Igelforssen 1876. – Brukssamhället ligger vid ett fall i Igelforsån, vilken fått sitt namn efter samhället. Förleden i brukets och tätortens namn är hämtad från efternamnet Igelström. En Sven Igelström var verksam vid tillkomsten av en industrianläggning på platsen under 1800-talet.

Igelstorp tätort, Sventorps snKåkinds hdVästergötland. – Tätorten har fått sitt namn från byn Igelstorp (Igulstorp 1474). Förleden i Igelstorp är genitiv av mansnamnet fsv. Ighul, efterleden är → torp ’nybygge’. Tätortens järnvägsstation ligger vid en linje öppnad för trafik 1876.

Igelösa sn, Torna hdSkåne. (in) Iigheløsæ 1333 (avser kyrkbyn). – Kyrkbyn har givit socknen dess namn, som innehåller → lösa ’glänta; äng’ och i förleden sannolikt djurbeteckningen igel.

Iggesund tätort, Njutångers snHälsingland. – Tätortsnamnet återgår på ett bynamn, äldst belagt 1542. Efterleden syftar på Iggesundsåns lopp mellan Viksjön och Iggesundsfjärden. Förleden innehåller möjligen (en bildning till) dialektordet igga ’ärg’, känt från Hälsingland, med syftning på någon färgning i eller invid vattendraget. 

Ignaberga sn, Västra Göinge hdSkåne. (i) Ecnabiarghum 1200-talets första hälft (avser kyrkbyn). – Sockennamnet, som är givet efter kyrkbyn, innehåller i efterleden fda. biærgh ’berg’ (om den plurala formen se inl. 3.3.1). Förleden innehåller troligen ett adjektiv fda. *ekin ’ekbevuxen’.

Ilsbo sn, tätort, Hälsingland. (y) Ighelbode 1503, Ilsbode ca 1531. – Tätorten omfattar byarna vid kyrkan och har fått sitt namn efter socknen. Sockennamnet, som tidigare bör ha burits av en gård eller by vid den nuvarande kyrkplatsen, innehåller snarast ett mansnamn, kanske fsv. *Ighil, identiskt med djurbeteckningen igel. I efterleden ingår pluralis av → bod, kanske avseende en medeltida utgårdsbebyggelse, ett s.k. bodland. 

Ilstorp sn, Färs hdSkåne. Jlstrup 1510-talet sen avskr., Igelstrup 1546. – Sockennamnet, givet efter kyrkbyn, innehåller ett forndanskt mansnamn *Ighel, *Ighul och → torp ’nybygge’.

Immeln sjö, BlekingeSkåne. Imell 1624. – Sjöns namn är besläktat med ordet imma och betyder troligen ’den ångande’, ’den disiga’ eller ’den dimmiga’. På orten kallas sjön även Immelsjön.

Immeln tätort, Hjärsås snÖstra Göinge hdSkåne. – Tätorten, som är namngiven efter läget vid sydspetsen av sjön → Immeln, har vuxit fram kring en järnvägsstation öppnad 1885.

Indal sn, tätort, Medelpad. (De) Indal 1344. – Sockennamnet utgör en sammansättning av ett äldre namn på Indalsälven och dal. Älvnamnet är omdiskuterat och någon allmänt omfattad tolkning har ännu inte framlagts. Möjligen är det besläktat med ordet imma ’imma, ånga’, med en betydelse ’den som immar eller ångar’. 

Indalsälven älv, JämtlandMedelpad → Indal.

Ingared tätort, Hemsjö snKullings hdVästergötland. – Tätorten har vuxit fram vid och fått sitt namn från gården Ingared (Jngarydh 1412), vars namn innehåller genitiv av mansnamnet Inge och → ryd ’röjning’.

Ingarö sn, Värmdö skgUppland. Inga fiærdinge 1527, Ingan 1619. – Namnet är övertaget från en av de fjärdingar (Inga fjärding) som Värmdö socken och skeppslag varit indelade i. Det återgår på ett fornsvenskt Inga(n) av ovisst ursprung. Från och med 1825 blir Ingarö den vanliga formen, en anslutning till de i Stockholms skärgård vanliga önamnen på -arö (→ arin). 

Ingatorp sn, tätort, Södra Vedbo hdSmåland. (in ...) Ingathorp 1337. – Socknen har fått namn efter kyrkbyn. Förleden innehåller genitiv av mansnamnet Inge. Efterleden är → torp ’nybygge’.

Ingbo källor källor, Nora snVåla hdUppland. – De berömda källorna, belägna på Östahalvön, har namn efter byn Ingbo (i Yghabodom 1362 avskr., Jngabo 1396 avskr.). Detta namn är sammansatt av genitiv av mansnamnet Inge och pluralis av → bod.

-inge Ortnamnen påOrtnamnen på inge, med växelformen unge, hör till de äldsta bland de svenska bebyggelsenamnstyperna. De synes i huvudsak ha tillkommit under förra hälften av första årtusendet e.Kr. Namntypen är i Sverige utbredd över större delen av Götaland och i Svealand över Närke och de tre Mälarlandskapen Södermanland, Uppland och Västmanland. Den omfattar vidare Danmark och utbreder sig därtill över ett stort område i nordvästra Tyskland och utefter Nordsjökusten samt sträcker sig också till England. Namntypen är därmed ett tydligt tecken på ett nordvästgermanskt samband under de första århundradena av vår tideräkning. Till det stora sammanhängande inge-namnsområdet hör däremot inte Norge och inte heller de till Norge gränsande svenska landskapen Dalsland, Värmland och Bohuslän, där säkra representanter saknas.

  Ändelsen ing/ung används för att beteckna tillhörighet av högst varierande slag. En viktig funktion är att bilda inbyggarbeteckningar, vilket kan exemplifieras med ett landskapsnamn som → Hälsingland och häradsnamn som → Konga härad, → Lösings härad, → Norrvidinge härad, → Seminghundra härad, → Snevringe härad, → Uppvidinge härad, Västra och Östra Göinge härad (→ Västra Göinge härad). Ortnamnsformerna på -inge/-unge har tillkommit genom tillägg av en ursprunglig ändelse -ia (senare utvecklad till -e) till inbyggarbeteckningar på -ingar/-ungar. Dessa kan antingen ha betecknat inbyggarnas boplats eller endast haft kollektiv betydelse. Ett namn som → Äspinge skulle då kunna återges med ’äspingarnas boplats’ eller ’äspingfolket’, varvid i det senare fallet folkbeteckningen efter urgammalt mönster sekundärt överförts på folkets boplats. I sak spelar den nämnda distinktionen alltså inte någon roll. Efter det att inge-namnstypen etablerats, kan namn ha bildats direkt utan förmedling av en inbyggarbeteckning eller som ett naturligt komplement till en sådan. I namnens urnordiska form framstod samhörigheten mellan ingar och inge hur som helst såsom självklar. Vid sidan av ingar och inge förekommer ibland variantformerna lingar och linge; de härrör från bildningar till ord som slutar på -l, t.ex. i → Hycklinge, men har sedan utvecklats till självständiga varianter, så t.ex. i → Kävlinge, → Skeglinge.

  Basen för de till inbyggarbeteckningar bildade inge-namnen utgörs av en lång rad rikt varierade ord för olika företeelser i topografin. Vanligt förekommande är höjdbeteckningar (och ord som bildligt använts med syftning på höjder), så i → Billinge, → Hycklinge, → Källunge, → Kävlinge, → Skällinge, → Sköldinge, → Valinge. Beteckningar för uddar och utskjutande terrängpartier är likaså vanliga, t.ex. i → Huddinge, → Huddunge, → Häglinge, → Nävlinge, → Trönninge. En skogsbeteckning föreligger i → Hyltinge, en trädbeteckning i → Äspinge, ord för markförhållanden i → Fleninge, → Slimminge, → Steninge. Anknytning till vattendrag uppvisar → Faringe, → Kvillinge, → Tillinge. I många fall kan man räkna med att inge-namn har bildats till redan existerande ortnamn. Väster- och Österhaninge är bildade till ett betygat skogsnamn (→ Västerhaninge), → Stafsinge sannolikt till ett sjönamn Stavsjö, där s- utgör en rest av efterleden sjö. Försvunna ånamn ligger med all sannolikhet till grund för → Almunge, → Grödinge och → Skuttunge. Namn som innehåller djurbeteckningar, t.ex. → Gåsinge och → Taxinge, utgår rimligen från förkortade namn med respektive djurbeteckning som förled. Detsamma gäller namn som innehåller adjektiv, t.ex. → Vittinge. Mera undantagsvis ligger kulturföreteelser till grund för inge-namn, så säkerligen i → Vårdinge.

  I de flesta fall utgår inge-namnen från smärre lokaliteter, och vanligen har namnen kommit att beteckna gårdar eller byar. Bland namnen finns emellertid också bygdenamn representerade, t.ex. → Almunge, → Huddinge, → Vårdinge, Väster- och Österhaninge (→ Västerhaninge). Huddinge är såtillvida intressant som basordet, udde, inte är knutet till bygden utan till bygdelagets samlingsplats, på samma sätt som ofta är fallet med inbyggarbeteckningar i häradsnamn (→ härad).

  Vid sidan av inge/unge uppträder undantagsvis också plurala former på unga, mera sällan inga (fsv. unga/inga, dativ ungum/ingum), och i en del av fallen är dessa former säkerligen ursprungliga. Namnen utgör då exempel på det nyssnämnda sättet att överföra folkbeteckningar på det område där folket bor. Exempel på detta slags namn synes → Fyrunga, → Nårunga och → Ornunga i Västergötland utgöra.

  Förutom inge-namn bildade med utgångspunkt från topografin förekommer enstaka namn som kan vara bildade med ett personnamn som bas. Bildningar på ingar synes då ha betecknat ett kollektiv kring personen ifråga, en grupp som kan ha bestått av både anhöriga och underlydande, vilket är vanligt i motsvarande namn på kontinenten. Nordiska namn, som kan tolkas utifrån personnamn, kan emellertid liksom t.ex. namn som innehåller djurbeteckning också gå tillbaka på sammansatta ortnamn med personnamn som förled. Under alla omständigheter intar namn som består av personnamn + inge en helt undanskymd plats vid sidan av namnen med topografisk förankring.

  Namnen på inge är vanligare än de på unge, och unge har i många fall ombildats till inge. Frånvaron av s.k. iomljud i namn som → Baldringe, → Faringe, → Taxinge, → Valinge, → Vårdinge, Väster- och Österhaninge (→ Västerhaninge) (med a eller å i stället för ä), visar att de tidigare slutat på unge.

  Eftersom inge-namnen är så vanliga, har inte sällan andra namn ombildats efter dem. Det kan gälla namn som tidigare slutat på ing, t.ex. → Bälinge i Uppland. I sammansatta namn har ibland en efterled ombildats i anslutning till inge-namnen, så t.ex. äng(e) i → Torskinge, ljung i → Harplinge.

  Litteratur: Thorsten Andersson, De germanska -ingi-namnen, i Namn och bygd 94 (2006), s. 5–13; dens., Nordische und kontinentalgermanische Orts- und Personennamenstruktur in alter Zeit, i Nordwestgermanisch (1995), s. 1–39 (spec. s. 10–13); dens., Nordiska bebyggelsenamn ur språklig synvinkel, i Namn och bygd 103 (2015), s. 9–34; dens., Ortnamn på inge, i Språken i Sverige (2010), s. 83; Gillian Fellows-Jensen, Hastings, Nottingham, Mucking and Donnington. A survey of research into ing-formations in England, i Namn och bygd 84 (1996) s. 43–60; Carl Ivar Ståhle, Studier över de svenska ortnamnen på inge på grundval av undersökningar i Stockholms län (1946); Per Vikstrand, Järnålderns bebyggelsenamn. Om bebyggelsenamnens uppkomst och ålder i Mälarlandskapen (2013), s. 43–54, 150–60. – Bild 36.

Ingelstad tätort, Östra Torsås snKonga hdSmåland. (i) Ingelstade ca 1500. – Tätorten har vuxit fram kring poststationen och den 1897 öppnade järnvägsstationen, som fick namn efter byn Ingelstad. Namnets förled innehåller troligen mansnamnet fsv. Ingiæld. Efterleden är → sta(d). En inbyggarbeteckning till Ingelstad ingår i namnet på den bekanta gravhögen Inglingehög.

Ingelstad, Västra, Östra  snr, Skåne → Västra Ingelstad och → Östra Ingelstad.

Ingelstads härad hd, Skåne. (de) Ingilstathahæret 1200-talets mitt. – Häradet har namn efter kyrkbyn i socknen → Östra Ingelstad.

Ingelstorp sn, Ingelstads hdSkåne. (de) Ingælstorp 1330 avskr. – Sockennamnet, som är lånat från kyrkbyn, innehåller mansnamnet fda. Ingiald och → torp ’nybygge’.

Ingelstorp gd, naturbruksgymnasium, Dörby snNorra Möre hdSmåland. Ingelstorp ca 1515. – Skolan fick egna lokaler på Ingelstorps gård 1951. I förleden ingår mansnamnet fsv. Ingiæld. Efterleden är → torp ’nybygge’.

Ingelsträde tätort, Väsby snLuggude hdSkåne. (j) Ingelsrøth 1488. – Namnet innehåller mansnamnet fda. Ingiald och → ryd ’röjning’. Efterleden har efter uttalsunderlättande inskott av t mellan s och r anslutits till dialektens sträte ’smal väg’. Tätorten har vuxit fram kring den gamla byn Ingelsträde och en vid denna 1885 öppnad järnvägsstation.

Inglingehög gravhög, Östra Torsås snKonga hdSmåland → Ingelstad.

Ingmarsö ö, Ljusterö snÅkers skgUppland. (på) Ingemarsøø 1495 avskr. – Enligt det äldsta belägget ser namnet ut att vara sammansatt av genitiv av mansnamnet Ingemar och ö. En alternativ tolkning är att förleden innehåller ett dialektord inmar syftande på en eller flera marar (mar ’grund vik’) som avsnörts från havet av landhöjningen.

Inlands Fräkne härad hd, Bohuslän. (j) Friknum 1317. – Inland (Inland, aff alt Jndlandit 1485) är namn på ett ganska stort område av Bohusläns fastland, mellan Nordre älv i söder och Uddevallatrakten i norr. Ett område söder och sydöst därom, omfattande Hisingen och den »västgötska korridoren» till havet, har kallats Utland(en) (all Vtlandin 1200-talets slut, i Vtlandum 1346). De båda namnen, det singulara Inland och det plurala Utland, hör rimligen ihop. De avser snarast den yttre resp. den inre delen av landet vid Göta älv, sett från älvens mynning. Inland är uppdelat på fyra härad, från söder till norr Inlands Södre härad, Inlands Nordre härad, → Inlands Torpe härad och Inlands Fräkne härad.

  I Inlands Fräkne härad ingår ett gammalt bygdenamn, (i) Friknum, som under medeltiden varit namn på en skeppsreda (→ härad). Häradet kallas i dagligt tal fortfarande bara Fräkne. Namnet har antagits ytterst återgå på ett namn antingen på fjorden Ljungskilen vid Ljungskile eller på sundet mellan Orust och fastlandet, ett *Frekn, en bildning med -n till fvn. frekr ’sträng, hård’, avseende hård sjö. Till detta *Frekn ska en inbyggarbeteckning fvn. *friknir ha bildats och sekundärt använts om bygden.

Inlands Nordre härad hd, Bohuslän. – Inlands Nordre härad ligger norr om Inlands Södre härad. Se vidare → Inlands Fräkne härad.

Inlands Södre härad hd, Bohuslän. – Inlands Södre härad omfattar den sydligaste delen av Inland, varom se → Inlands Fräkne härad.

Inlands Torpe härad hd, Bohuslän. (j) Thorpahæredh 1410 avskr. – I Inlands Torpe härad lever det medeltida härads- och skeppsredenamnet (→ härad) Thorpa hæradh vidare. Detta innehåller genitiv av en plural inbyggarbeteckning *thorpar bildad till bynamnet Torp (j Yttra Þorpe, j Øfraþorpe 1388) i Hjärtums socken och därmed utpekande Torp som gammal samlingsplats för häradet.

Inlängan ö, Torhamns snÖstra hdBlekinge → Utlängan. 

Innaren sjö, SörabyGårdsby snrNorrvidinge hdsamt Dädesjö snUppvidinge hdSmåland. Innaren 1600-talet. – Sjönamnet betyder ’den innanför (Helgasjön) liggande sjön’.

Innertavle tätort, Umeå snVästerbotten. Jndertafflee 1543. – Tätorten återgår på en by. Förleden syftar på att byn ligger längre inåt land efter Tavelån än grannbyn Yttertavle (Yther taffle 1539) som ligger närmare åns utlopp i havet. Om efterleden se → Tavelsjö. Byarna tillsammans, eller en av dem, omtalas 1494 som Tavle (i Taflæ).

Insjön tätort, Åls snDalarna. – Tätortsnamnet återgår ytterst på sjönamnet Insjön, äldst belagt 1619. Sjönamnet förklaras av att det från början troligen syftat enbart på sjöns sydöstligaste del innanför Brenäsudden och Prästön. Något äldre namn på hela sjön är dock inte känt. Vid sjöstranden anlades 1884 en postanstalt och en ändstation för järnvägen, vilka båda fick heta Insjön. När järnvägen förlängdes till Rättvik 1914, flyttades namnet över till en nyinrättad postanstalt och järnvägsstation längre åt sydväst och till de byar som omgav de nya anläggningarna, dvs. den nuvarande tätorten. 

Ire, Stora, Lilla gårdar, Hangvars snGotland → Elinghem.

Irsta sn, tätort, Siende hdVästmanland. (in) parrochia Yristum 1292. – Sockennamnet, som är givet efter kyrkbyn, innehåller i förleden möjligen ett mansnamn fsv. *Ire, motsvarande fvn. Íri. Efterleden är → sta(d). Den unga tätorten Irsta ligger väster om kyrkbyn på gården Ullvis mark och bar tidigare namnet → Ullvi.

Isala by, Svärdsjö snDalarna. (j) Iselie 1524, Isaledt 1617. – Förleden är möjligen prepositionen i, som har vuxit ihop med det ursprungliga namnet. Detta är troligen pluralis av säl ’fäbodställe’. Byn figurerar i berättelsen om Gustav Vasas äventyr i Dalarna.

Isie, Stora, Lilla by resp, Vemmenhögs hd → Lilla Isie.

Ismantorps borg fornborg, Långlöts snRunstens hdÖland. – Borgen har namn efter byn Ismantorp (Yssmundetorp 1535). Detta namn är sammansatt av genitiv av ett personnamn fsv. *Ismund och → torp ’nybygge’.

Ismunden sjö, Jämtland. – Sannolikt är det Ismunden som avses med den sjö Ysmæ, vilken enligt Hälsingelagen (1300-talet) bildar gräns mellan Hälsingland och Jämtland. Namnet återgår på ett fornsvenskt *Isme, i bestämd form *Ismen ’den som rör sig hastigt’. Bakgrunden kan vara den svåra sjögång som kan drabba sjön vid vissa vindriktningar. Alternativt skulle ett ånamn *Isma kunna ligga till grund, t.ex. ett äldre namn på Brattfallån, som i söder rinner ut i sjön. Den moderna formen Ismunden är en omformning i anslutning till andra sjönamn på -unden.

Istermyrliden by, Bureå snVästerbotten. – Byn ligger på ett berg ovanför myren Istermyran, vars namn troligen innehåller dialektordet ister ’blånor (fibrer som erhålls som biprodukt vid beredning av lin och hampa)’. Såvitt bekant har dock lin eller hampa inte odlats på platsen. Möjligen har växtligheten liknats vid blånor eller varit gråaktig. Efterleden i bynamnet är lid ’sluttning i skog’.

Istorp sn, Marks hdVästergötland. Ystatorp 1355 avskr. – Socknen har fått sitt namn från kyrkbyn. Det kan innehålla böjd form av ett fornsvenskt *yzter ’ytterst’ syftande på bebyggelsens läge i landskapet. Efterleden innehåller → torp ’nybygge’.

Istrum sn, Valle hdVästergötland. Ystreem 1275. – Socknen har fått sitt namn från kyrkbyn. Efterleden är → hem ’boplats; gård’. Förleden är oklar; den kan tänkas innehålla ett mycket gammalt namn på Mariedalsån–Ölandaån, ett fornsvenskt *Istr ’den framströmmande’ som äldst åsyftat åns lopp längre västerut, mellan Lundsbrunn och Vänern.

Ivetofta sn, Villands hdSkåne. (in) Ywætoffte 1319 avskr. – Sockennamnet, som är lånat från kyrkbyn, innehåller i förleden troligen ett äldre namn på → Ivösjön, vid vars östra strand kyrkbyn ligger. Efterleden innehåller toft, en sidoform till → tomt.

Iväg sjö, StenebyÖdskölts snrVedbo hdDalsland. Iwägh-Lacus 1658. – Sjönamnet är möjligen bildat till det fornnordiska ordet yr ’idegran’, som i sin ursprungliga form innehållit ett iv-. Betydelsen är då ’sjön vid vilken det växer idegran’, och namnet har i så fall anslutits till det vanliga ordet väg.

Ivö sn, Villands hdSkåne. Jfiø ca 1300 (avser ön). – Socknen utgörs av ön Ivö i → Ivösjön.

Ivösjön sjö, Villands hdSkåne. Jffø Siø 1624. – Sjöns namn har ursprungligen sannolikt varit *Iwi, en bildning till fda. *i ’idegran’. Idegran är känd från området norr om sjön. I sjön ligger ön → Ivö och vid dess östra strand → Ivetofta.





J 

Jakobsberg gods, Björnlunda snDaga hdSödermanland. – Ett tidigare namn på egendomen var Löta, som innehåller dialektordet löt ’sluttning; betesmark’. Anna Nilsdotter Bielkenstierna (död 1663) upprättade ett säteri i Löta; förleden Jakobs- i säteriets nya namn uppges erinra om hennes man, Jakob Skytte (d. 1654). Efterleden -berg kan vara schablonmässigt given men den är sakligt motiverad; huvudbyggnaden ligger på en mindre höjd omgiven av bergknallar.

Jakobsberg del av Järfälla kn, Uppland. – Namnet har givits efter säteriet Jakobsberg. Detta är i sin tur namngivet efter grundläggaren, Jakob Lilliehöök, som 1642 ärvde byn Vibble, på vars mark säteriet anlades.

Jaksarve gd, Rone snGotland → arve.

Jamtli friluftsmuseum, Östersunds stadJämtland. – Museet inrättades 1912. Namnet är nyskapat. I förleden ingår det i jämtländska dialekter förekommande jamt ’jämte’. Efterleden är en dialektal form av ordet lid ’sluttning’. Terrängen sluttar på platsen.

Jaurekaska landområde vid Stora Lulevatten, Jokkmokks snLappland. – Namnet är en försvenskning av lulesam. Jávrregasska, sammansatt av jávrre ’sjö’ och gasska ’mellanrum, sträcka, avstånd’. Det betecknar området mellan sjöarna Langas och Stora Lulevatten.

Jenny stadsdel, Västerviks stadSmåland. – Stadsdelen har namn efter en station på Norsholm-Västervik-Hultsfreds järnväg, öppnad 1879. Ursprungligen har namnet avsett ett torp som i äldre källor uppträder under olika namn, t.ex. Zackris torp 1680 och Bokbindare torpet 1725. Namnet Jenny är belagt första gången 1794. Det är uppenbarligen identiskt med kvinnonamnet Jenny, men bakgrunden till namngivningen är inte känd.

Jillesnåle kapellplats, Sorsele snLappland. Gillesnöle 1789. – Namnet, med en äldre stavningsform Gillesnuole, är en försvenskning av umesam. Jilliesnållie, som innehåller en bildning till jillie ’väster’ och nållie ’(litet) röse (fungerande som vägmärke)’. Namnet syftar på en tillläggsplats vid Storvindelns västra ände för båtfarande samer på väg västerut.

Jockfallet vattenfall i Kalixälven, Överkalix snNorrbotten. – I namnet ingår bynamnet Jock, som sannolikt är en kortform av Joakim, efter en nybyggare vid fallet. Vattenfallets finska namn Jokinlinkka innehåller genitiv av bynamnet och linkka ’tvärbrant, högt vattenfall’. Ett äldre namn är Kengisfors (Kijngisforsz 1541), som är bildat till sam. geavŋŋis ’stor fors; vattenfall’.

Johanneberg stadsdel, Göteborgs stadVästergötland. Johannæberg 1800. – Stadsdelen har övertagit sitt namn från landeriet Johanneberg, vars huvudbyggnad ännu finns bevarad vid Korsvägen. Landeriet bör ha namngivits efter en person, men vilken är inte klarlagt. Närmast till hands ligger kanske Johanna Printz, dotter till Georg Printz, som innehade egendomen vid slutet av 1770-talet. Uppgiften att namnet skulle syfta på den Johan af Dittmer som förvärvade gården 1793 är däremot inte trolig, liksom naturligtvis inte heller den tradition som sätter namnet i samband med Johannes Döparen.

Johanneshov stadsdel, Stockholms stad. – Namnet avsåg äldst ett torp under → Årsta gård. Troligen rör det sig om skämtsam namngivning efter mönster av herresätesnamn som Sturehov, Åkeshov etc. Kanske har det förhållandet att krogverksamhet bedrivits på platsen också spelat in, då en del andra krognamn på -hov förekommer.

Johannishus tätort, gods, Hjortsberga snMedelstads hdBlekinge. – Godset bildades 1670 av gårdar i byarna Dagstorp och Åstorp och gavs då namnet Skunckenberg efter sin ägare Nils Skunck. 1686 köptes godset av generalamiralen Hans Wachtmeister, som då hade för avsikt att ändra namnet till Johannishus. Först 1769 skedde dock officiellt en namnändring. Namnets förled är genitiv av Johannes, varur Hans har utvecklats. Efterleden är given efter mönster av medeltida borgnamn på -hus. Tätorten Johannishus har vuxit fram kring en 1889 öppnad järnvägsstation ett par kilometer söder om Johannishus slott.

Johansfors tätort, Algutsboda snUppvidinge hdSmåland. – Tätorten är framvuxen kring och namngiven efter ett glasbruk, grundat 1891. Detta fick namn efter grundaren, Johan Israelsson. Efterleden syftar på läget vid en fors av Lyckebyån.

Jokkmokk kn, sn, tätort, Lappland. – Orten har vuxit fram vid en krök av Lilla Luleälven, där det tidigare fanns ett samiskt vinterviste. Namnet, lulesam. Jåhkåmåhkke, är känt sedan mitten av 1500-talet, då som benämning på samebyn. Det är sammansatt av jåhkå ’större bäck, å’ och måhkke ’krok, krök’. Namnet torde dock ursprungligen innehålla sam. muorkke ’landremsa mellan två sjöar; landet på ömse sidor av en fors’, med syftning på landsträckan vid älvkröken. Ett samiskt parallellnamn namn på tätorten är Dálvvadis ’vintermarknadsplats’ (ursprungligen ’vinterboplats’), en bildning till dálvve ’vinter’.

Jonsberg sn, Östkinds hdÖstergötland. – Socknen, som bildades på 1700-talet, har fått sitt namn från säteriet Jonsberg (Jonsbergh 1358). Förleden innehåller genitiv av mansnamnet Johan (Jon). Jonsbergs gård ligger i en kuperad trakt.

Jonsered tätort, Partille snSävedals hdVästergötland. Iogenszredh 1526, Joensrijd 1532. – Tätorten har vuxit upp kring Jonsereds fabriker. Namnet, som ursprungligen tillkom ett hemman, innehåller genitiv av mansnamnet Johan och → ryd ’röjning’. Den äldsta skrivformens -g- i förleden har utvecklats i ställning mellan vokaler, jfr dialektformer som roga och snöga för roa och snöa.

Jonslund tätort, Barne-Åsaka snBarne hdVästergötland. – Tätorten ligger vid en vägkorsning. Den har fått sitt namn från en bebyggelse på platsen. Den närmare bakgrunden till bebyggelsens namn är inte känd.

Jonstorp sn, tätort, Luggude hdSkåne. ecclesie Jonstorp 1361. – Kyrkbyn har givit socknen dess namn, som innehåller mansnamnet Jon och → torp ’nybygge’. Tätorten har vuxit fram kring kyrkbyn och fritidsbebyggelse invid kusten av Skälderviken norr om byn.

Jordberga gods, samhälle, Källstorps snVemmenhögs hdSkåne. (in) Jorthbierghæ maclæ [’stora’] 1355. – Godsets namn åsyftade ursprungligen en jordhöjd. Bebyggelsen har sedan medeltiden varit delad i Stora och Lilla Jordberga. På ägorna till Lilla Jordberga strax väster om godset ligger det lilla samhället Jordberga, som har vuxit fram kring en 1887 öppnad järnvägsstation och ett 1891 grundat sockerbruk.

Jordbro tätort, Österhaninge snSotholms hdSödermanland. – Tätorten har namn efter en anhalt på Nynäsbanan. Denna har i sin tur fått namn efter Jordbro krog, känd sedan 1700-talet. Namnet innehåller ett ord jordbro ’vägbank av jord’.

Jordbärsmuren våtmark vid Hedesundafjärden, Hedesunda snGästrikland. – Området utgörs av en högmosse. I namnets förled ingår det i bl.a. Hedesunda förekommande dialektordet jordbär ’hjortron’. Efterleden innehåller det framför allt från gästrikemålen kända mur ’myr’.

Jormsjön reglerad fjällsjö, Frostvikens snJämtland. Kerm watnedt 1602. – Namnet på sjön, som är uppdelad i Stor-Jorm och Lill-Jorm, går tillbaka på sjöns äldre sydsamiska namn Gärma, numera Gärmanjaevrie med efterleden jaevrie ’sjö’. Namnets ursprung är oklart. Efterleden i det anförda äldre belägget är vatten i betydelsen ’sjö’. Namnet på den intilliggande byn är Jormvattnet, sydsam. Gärma.

Judarn sjö, Stockholms stad → Bromma.

Jukkasjärvi f.d. sn, tätort, Kiruna stadLappland. Juckes tresk 1556 (avser byn). – Sockennamnet är lånat från kyrkbyn. Det innehåller en anpassning till meänkieli av en äldre form av nordsam. Čohkkirasjávri, som är namnet på sjön vid samhället. Förleden är oklar, efterleden meänk. järvi, sam. jávri, betyder ’sjö’. Socknens samiska namn Čohkkiras, som tidigare avsåg samernas samlingsplats, har sannolikt sitt ursprung i sjönamnet.

Juktan sjö, Sorsele snLappland →Storjuktan. 

Juktån fjällälv, biflod till UmeälvenLappland. Juxåån 1670. – Namnet är en försvenskning av umesam. Sjuktta, som kanske syftar på att vattendraget är långt.

Julita sn, Oppunda hdSödermanland. Jolattha 1100-talets senare del. – Socknen har fått sitt namn från ett begränsat markområde där kyrkan byggdes eller från en mindre bygd inom vilken kyrkan kommit att ligga. Det plurala (se inl. 3.3.1) namnet Julita innehåller fsv. *ior, *iur ’häst’ och dialektordet löt ’betesmark’. Ägomark vid Julita herrgård har kallats Löten. Vid gården finns ruinerna av medeltidens Julita kloster, som benämndes med socknens namn men tidigare kallades Saba, en omvandlad form av bebyggelsens ursprungliga namn 

Jumkil sn, Ulleråkers hdUppland. (in) parochia Jumakijl 1316. – Efterleden i detta ursprungliga bygdenamn innehåller ordet kil, troligen syftande på att bygden utgör en kilformig del av Ulleråkers härad, vilken skjuter in mellan Hagunda och Bälinge härad. I förleden har man velat se ett nu försvunnet bebyggelsenamn *Johem, sammansatt av fsv. *iur ’häst’ och → hem ’boplats; gård’.

Jung sn, tätort, Skånings hdVästergötland. Jwng 1352 avskr. – Socknen har fått sitt namn från kyrkbyn. Dess Ju- kan innehålla fsv. *iur ’häst’, men namnets ursprungliga form är oviss. Tätorten har vuxit fram vid kyrkan och kyrkbyn.

Jungfrun ö i Kalmarsund, Misterhults snTunaläns hdSmåland. Blaakulla 1400-talets början, Jonffrwn 1507 avskr., Jomfrwn 1519. – Jungfrun är ett s.k. noanamn, som ersatt det äldre Blåkulla. Ön betraktades av sjöfarare som mycket farlig. Olaus Magnus berättar vid 1500-talets mitt att sjömän kallar den för Jungfrun i stället för dess rätta namn för att slippa drabbas av stormar. Namnet Blåkulla är ofta knutet till platser som ansågs farliga; jfr föreställningen att häxorna samlades på Blåkulla. Det nu vanliga Blå Jungfrun är en sammanblandning av Jungfrun och det äldre namnet Blåkulla.

Juni by, Njurunda snMedelpad → Juniskär.

Juniskär tätort, Njurunda snMedelpad. – Tätorten har vuxit upp kring ett fiskeläge och den år 1943 öppnade poststationen. Namnets efterled är skär. Förleden innehåller bynamnet Juni (i Wgnø 1472 sen avskr., i Wnny 1535). Detta namn är svårtytt. Möjligen ingår ett äldre namn på → Ljungan. Ett j-ljud har sedan tillkommit i namnets början genom sammansmältning av prepositionen i med namnet i sin äldre form.

Junosuando sn, tätort, Norrbotten. – Namnet är en försvenskad form av meänk. Junosuanto, som i sin tur återgår på nordsam. Čunusavvon, sammansatt av čunu ’fin, torr sand’ och savvon ’sel, lugnvatten i å eller älv’. Efterleden suanto är liktydig med den samiska. Namnet beskriver den del av Torneälven vid vilken tätorten vuxit fram. Sockennamnet är övertaget från tätorten.

Junsele sn, tätort, Ångermanland. Juensell 1531, (aff) Jönssijldh Sokne 1535. – Sockennamnets efterled är böjd form av ordet sel ’lugnvatten i å eller älv’. Namnet har ursprungligen betecknat lugnvattnet vid centrum av Junsele, som sträcker sig från Edsforsen till Långbjörnsforsen. Förleden, som är svårtydd, har föreslagits hänga samman med ettdera av ånamnen Juvanån eller Uman (där J- i så fall tillkommit genom sammansmältning av prepositionen i med namnet). Juvanån är namnet på ån från Juvansjön till Ysjön, medan den sista delen av ån från sjön Gysingen till lugnvattnet vid Junsele kyrka heter Uman.

Juoksengi tätort, Övertorneå snNorrbotten. Juxenghe 1539. – Namnet är en försvenskning av meänk. Juoksenki, som möjligen är en bildning med ändelsen → -nki till sam. juoksa ’båge’, här använd i den överförda betydelsen ’bågformad företeelse’, syftande på den intilliggande Torneälvens lopp. Byn delas av riksgränsen i en svensk och en finsk del.

Jursla tätort, Kvillinge snBråbo hdÖstergötland. – Tätorten har vuxit fram vid och fått sitt namn från byn Jursla (j Hiurzlo 1354). Namnet kan innehålla ett fornsvenskt *hiurzla (äldre *hirdhsla) ’betesplats; mjölkningsplats’ e.d, formellt en motsvarighet till fvn. hirzla ’förvaring, vård’.

Jutten sjö, Djursdala snSevede hdSmåland → Djursdala.

Juvuln sjö, Kalls snJämtland. Juglan Lacus 1645, Jufuln lacus 1685. – Möjligen sammanhänger namnet med fsv. *iughul ’igelkott’, dock obekant med vilken syftning.

Jäder sn, Österrekarne hdSödermanland. Jæþer 1314? – Socknen har fått sitt namn från kyrkbyn. Det innehåller fsv. iædhur ’kant, rand’ med syftning på en långsträckt mindre upphöjning vid kyrkbyn eller på byområdets forna kantläge vid stranden av Mälaren.

Jäderfors tätort, Ovansjö snGästrikland. – Namnet, äldst belagt 1642, har övertagits från en by. Förleden syftar på den å, → Jädraån (Jädran), vid vilken byn är belägen. Efterleden avser en fors i ån.

Jädran å i västra Gästrikland→ Jädraån.

Jädraån å i västra Gästrikland. Jädran Fluvius [’å’] 1684. – Åns gamla namn Jädran, fsv. Iædhra, är belagt redan 1293 och har ända in i våra dagar förekommit i traktens folkspråk. Det är bildat till fsv. iædhur ’kant, rand’, bevarat i svenska dialekter bl.a. som jäder ’kant (på väv)’, här med syftning på de raviner med tvära kanter och branta strandbrinkar som ån bildar i Järbo socken. Ånamnet Jädran bildar förled i → Jäderfors, → Jädraås och → Järbo. 

Jädraås tätort, Ockelbo snGästrikland. – Namnet kan över de på 1880-talet inrättade järnvägs- och poststationerna föras tillbaka till anläggandet av Jädraås masugn 1856–57. Förleden avser läget vid ån → Jädraån (Jädran). Efterleden syftar väl på någon av traktens rullstensåsar.

Jägersro trav- och galoppbana, Malmö stadSkåne. – Denna tävlingsbana för hästsport anlades 1907 på markerna till den i \fd Västra Kattarps by (i \fd Västra Skrävlinge sn, Oxie hd) belägna gården Jägersro, vilken inköpts för ändamålet av AB Skånes galopp- och trafbana. Gårdens namn, äldst belagt 1891, är ett tidstypiskt modenamn. Namn på Jägers- bars äldst av kungliga jaktslott, jägar- och skogvaktarboställen; det är obekant hur förleden i detta fall kan motiveras. Efterleden ro, som väl ursprungligen avspeglade en önskan om ett rofyllt liv och återgår på tyska namn på -ruhe med samma innebörd, är vanlig i nyskapade 1800-talsnamn på slott, gårdar och torp.

Jäkkvik fjällby, Arjeplogs snLappland. – Namnet är en försvenskning av pitesam. Jäggeluokta, som innehåller den lokala formen av jiegge ’myr’ och luokta ’vik’. Det är övertaget från den vik av Hornavan vid vilken byn uppförts. Platsen har sameprästen Petrus Læstadius i sin Journal (1831) kallat för myggornas huvudstad.

Jäla sn, Vilske hdVästergötland. (jn) Ialum 1308. – Socknen har fått sitt namn, som har plural form (se inl. 3.3.1), från kyrkbyn. Det innehåller möjligen ett fsv. *Iali ’den gulbruna’ e.d. som använts om en intilliggande stor mossmark eller om en nu försvunnen sjö på platsen. Namnet kan emellertid i stället ha uppstått på så sätt att prepositionen i växt samman med ett ortnamn på *Al- (i Al- &gt; Jal-). Ett *Al- i Jäla kan bl.a. tänkas åsyfta Replångsmossen eller någon annan långsträckt terrängformation (jfr de fornvästnordiska orden ál f. ’rem’ och áll m. ’djup ränna i botten av älv eller sund’).

Jälla naturbruksgymnasium, gods, Vaksala snhdUppland. (in) Eldhu 1334 avskr., (i) Ielda 1500. – Lantbruksundervisning förlades till gården 1937. Namnet, fsv. Elda, hänger samman med ordet eld, i uppländska dialekter »jell», kanske med syftning på (platsen för) en forntida vårdkase. 

Jällby sn, Gäsene hdVästergötland. Jædarby 1347 avskr. (avser kyrkbyn). – Socknen har fått sitt namn från kyrkbyn. Det innehåller fsv. iædhur ’kant, rand’ med syftning på byns kantläge vid en mosse. Efterleden är → by ’gård; by’.

Jällunden sjö, Jälluntofta snVästbo hdSmåland → Jälluntofta.

Jälluntofta sn, Västbo hdSmåland. (in) Jæluntomptom 1268. – Socknen har fått namn efter kyrkbyn. Denna ligger vid en sjö, vars namn, Jällunden, ingår i bynamnets förled. Sjönamnet kan innehålla ett adjektiv fsv. *iælunder ’larmande, högt ljudande’ (om t.ex. ljud vid is- och råkbildning). Efterleden i Jälluntofta innehåller toft, en sidoform till → tomt.

Jämjö sn, tätort, Östra hdBlekinge. Jemgöde 1570-talet. – Sockennamnet, känt från 1400-talet, är givet efter kyrkbyn. Det kan innehålla en forndansk motsvarighet till en antagen term fsv.*iæmgødhe, en bildning till adjektivet jämn och verbet göda i betydelsen ’förbättra’. En sådan term har satts i samband med vissa stadganden i den medeltida Östgötalagen rörande likställandet av tomterna i en nyanlagd by med markområdet i moderbyn. Tätorten Jämjö har vuxit fram kring den järnvägsstation vid kyrkbyn som öppnades 1899. Järnvägs- och poststationen gavs då namnet Jämjöslätt, eftersom man ville undvika sammanblandning med järnvägsstationen → Hemsjö i Kyrkhults socken i nordvästra delen av landskapet. Något särskilt motiv för valet av efterleden slätt kan inte påvisas. Samhällets postadress blev under 1980-talet åter Jämjö.

Jämshög sn, tätort, Listers hdBlekinge. Gemshø 1100-talets mellersta del. – Sockennamnet, som är givet efter kyrkbyn, är dunkelt. Tätorten har vuxit fram kring kyrkbyn och en 1901 väster därom öppnad järnvägsstation. Den senare, tillika poststation, benämndes fram till 1946 Jämshögsby till åtskillnad från en äldre poststation, benämnd Jämshög, i den egentliga kyrkbyn. Öster om kyrkbyn anlades 1909 en annan, nu försvunnen järnvägsstation, vilken gavs namnet Jämshög.

Jämteböle by, Vännäs snVästerbotten → böle.

Jämtland landskap. eątaląnt 1000-talet (med runor, dvs. Iamtaland), Jamtaland 1257, Iæmtæland ca 1303. – Namnet är sammansatt av genitiv pluralis av folkslagsbeteckningen jämtar och → land. Betydelsen är således ’jämtarnas land’. Trots många försök att komma till rätta med folkslagsbeteckningen jämtar har någon helt övertygande tolkning inte presenterats. En rimlig tanke är dock att den utgår från ett äldre namn på Storsjön, kring vilken de äldsta bygderna i landskapet grupperar sig. Enligt ett förslag i denna riktning skulle jämtar vara besläktat med tyskans emsig ’flitig’ och återgå på ett äldre namn på Storsjön med betydelsen ’den rörliga; den som aldrig är stilla’. Enligt ett annat förslag skulle folkslagsbeteckningen vara att sammanhålla med adjektivet jämn och syfta på Storsjön (’den jämna sjön’). Motsvarande sjönamnsbildningar, t.ex. Långjämnaren, Flaten, Slätten, tar ofta fasta på att sjöarna saknar öar, och i Storsjöns fall skulle man då kunna tänka sig en ursprunglig syftning på det stora och huvudsakligen öfria sjöflaket norr om Norderön.

Jämtlands län län, som omfattar JämtlandHärjedalen samt mindre delar av HälsinglandÅngermanlandhar sitt namn efter landskapet → Jämtland.

Jämtön tätort, Råneå snNorrbotten. – Namnet, äldst belagt 1539, återgår på ett bynamn. I förleden ingår antingen inbyggarbeteckningen jämte ’person från Jämtland’ eller ett personbinamn Jämte. Efterleden syftar på en numera landfast ö.

Järbo sn, Valbo hdDalsland. Jerbode kirke 1531. – Socknen har fått sitt namn från en gård eller by vid kyrkan. Det innehåller troligen fsv. iædhur ’kant, rand’ med syftning på läge vid en kant av något slag i landskapet. Kyrkan ligger nedanför en långsträckt, mycket markerad bergkant och på en sluttning ned mot Valboån. Efterleden innehåller pluralis av → bod. – 

Järbo sn, tätort, Gästrikland. – Namnet på socknen, utbruten ur Ovansjö 1862, har övertagits från en by, nuvarande Överbyn och Ytterbyn. Tätorten har vuxit fram kring den år 1876 nära kyrkan inrättade Järbo järnvägsstation. Förleden syftar på byns läge vid ån → Jädraån (Jädran). Efterleden, som är svårbestämbar utifrån de skiftande äldsta beläggen (i Jædherbo 1495, Jederboda 1542), är troligen → bo, snarast i betydelsen ’bygd’.

Järeda sn, Aspelands hdSmåland. Jæritha 1337. – Namnet är övertaget från Järeda by. Det innehåller i efterleden → ed ’passage mellan eller utmed vatten’, här syftande på passagen förbi Järnforsen. Förleden ska säkerligen sammanhållas med namnet på den intilliggande Järnsjön, men förhållandet mellan de båda namnen är oklart.

Järflotta gd, ö, naturreservat, Nynäshamns stadSödermanland. Gerflotta 1562. – Namnet har tolkats som en sammansättning med dialektordet flott, vilket används om stora, jämna marker och som här skulle syfta på ett område strax väster om gården. Förleden kan vara antingen fsv. iædhur ’kant, rand’ eller ett ord svarande mot fvn. geirr ’spjut’. Det senare kan i ortnamn användas om kilformiga terrängformationer.

Järfälla kn, f.d. sn, Sollentuna hdUppland. (in) Gerfelli 1310. – Kommunen har övertagit namnet från den f.d. socknen Järfälla, i sin tur namngiven efter den by som senare kallats Kyrkbyn. Namnet innehåller i förleden troligen ett mot fvn. geirr ’spjut’ svarande ord. Efterleden kan vara en fornspråklig sidoform till dialektordet fjäll ’ägostycke’ e.d. (pluralis fjällar, ej att förväxla med fjäll ’högt berg’). Namnet skulle således äldst betyda ’det kil- eller spjutformiga ägostycket’. Tidigare har ett direkt samband med fjärdnamnet → Görväln diskuterats, men bortsett från att förlederna innehåller besläktade ord har någon övertygande gemensam grund för de båda namnen inte kunnat påvisas.

Järlåsa sn, tätort, Hagunda hdUppland. Jarlasum 1291. – Socknen har övertagit sitt namn från den by som nu heter Kyrkbyn. Det kan innehålla ett fsv. *jarlās, sammansatt av ett försvunnet ord *jarl ’grus’ och ås, syftande på rullstensåsen Järlåsaåsen som löper genom socknen. Mindre sannolik är en äldre tolkning som utgår från att namnet är en sammansättning av mansnamnet Jarle och ås. Tätorten, belägen ca 2,5 km söder om kyrkan, har närmast namn efter järnvägsstationen Järlåsa kring vilken den vuxit fram. 

Järn sn, Nordals hdDalsland. Jeders kirke 1531. – Socknen har fått sitt namn från gården Järn. Det innehåller bestämd form av fsv. iædhur ’kant, rand’. Gården ligger vid kanten av en långsträckt höjd.

Järna sn, tätort, Dalarna. (j) Iærnom 1386. – Sockennamnet innehåller möjligen järn, kanske i betydelsen ’myrjärn’, med syftning på rostutfällningar på land eller i vatten, eller fsv. *iarn, *iærn ’grus- eller sandaktig jord’ avseende bygdens till stor del magra och sandiga jordmån. Tätortsnamnet återgår på namnet på järnvägs- och poststationen Dala-Järna, tillkommen 1907 och namngiven efter socknen. Förleden Dala-, tillagd för att skilja namnet från Järna i Överjärna socken i Södermanland, utgick ur tätortsnamnet 1977. 

Järna tätort, Överjärna snÖknebo hdSödermanland. (in) Giernum 1291 (avser Ytterjärna socken). – Tätorten har närmast fått sitt namn efter järnvägsstationen Järna vid vilken den växte fram. Stationen är i sin tur namngiven efter sitt läge i Överjärna (a Øwra Gyærnum 1353) socken. Liksom i grannsocknens namn Ytterjärna (i Ytragærnom 1450) ingår i Järna ett gammalt bygdenamn, fsv. Gærna(r). Till grund ligger ett fornspråkligt ord *garn, här i betydelsen ’smal vik eller smalt sund’. Vanligen har man räknat med att Gærna(r) innehåller en inbyggarbeteckning bildat till ett ortnamn *Garn. Vad beträffar syftningen av det ursprungliga *Garn har man främst pekat på själva den smala sjöleden mot Södertälje. Enligt ett alternativt förslag skulle dock en vik, som under järnåldern skurit in i Järnabygden ha varit namngivningsgrund. Förlederna Över- och Ytter- i sockennamnen syftar på lägena längre in från respektive ut mot kusten längs Moraån.

Järnboås sn, NoraHjulsjö hdVästmanland. (i) Jernboåhs kyrkia 1683. – Namnet innehåller en form av ordet järnbod och ås. Socknen har fått namn efter de järnbodar som fanns vid grusåsen invid Järnboås station. Man hade tidigare här stora upplag av järn.

Järnbrott stadsdel, Göteborgs stadVästergötland. (i) Jambrudhe 1413. – Namnet är övertaget från en gård. Det ska sannolikt uppfattas som ett ursprungligt *Iampnarudh, sammansatt av fsv. iampn ’jämn’ och → rud ’röjning’, således ’röjningen med jämn mark’ e.d. Den nuvarande, urspårade formen beror på att ett senare utvecklat *Iambrudh felaktigt uppfattats som en sammansättning med brott.

Järnforsen tätort, Järeda snAspelands hdSmåland. Järnfors quern 1400-talets slut (avser en kvarn). – Tätorten är framvuxen vid en fors i Emån med samma namn. Forsen ligger i samma vattenled som den närbelägna Järnsjön. De båda namnen liksom sockennamnet (→ Järeda) innehåller uppenbarligen ordet järn, dock oklart med vilken syftning.

Järnlunden sjö, TjärstadsVårdnäs snrKinda hdÖstergötland. Jælunder 1362 avskr., Jærnlundasyø 1386. – Namnet Järnlunden återgår på ett fornsvenskt Iælunder, som bildats av ett adjektiv fsv. *iælunder med betydelsen ’larmande, högt ljudande’ e.d. Järnlunden är en stor och öppen sjö som lätt blåser upp. Sjöns namn har tidigt förknippats med ordet järn och omformats i anslutning härtill.

Järnsjön sjö, SilbodalsSilleruds snrNordmarks hdVärmland. Jernsiön ca 1640. – Den närmare anledningen till sjönamnets förled, väl metallbeteckningen järn, är okänd.

Järnskog sn, Nordmarks hdVärmland. Herneskog 1531, Hierneskog 1540. – Sockennamnet, som väl ursprungligen betecknat ett skogsområde, har en oklar förled, möjligen ordet hjärna använd som höjdbeteckning.

Järnäs by, Nordmalings snÅngermanland → Järnäsklubb.

Järnäsklubb fiskeläge med väderstation, Nordmalings snÅngermanland. – Kallas också Klubben. Efterleden är dialektordet klubb ’hög holme’, antagligen med syftning på den i viken in mot fiskeläget belägna holmen Storklubben. Förleden anger att fiskeläget ligger på utmark till byn Järnäs (af Geranes 1413). Bynamnet har från början åsyftat ett näs i det genom landhöjningen starkt förändrade kustlandskapet. Bynamnets förled är flertydig. Här kan ingå fsv. gere ’kil, trekant’ o.d., kanske med syftning på näsets utseende eller läge vid någon kilformig vik, det bl.a. från Nordmaling kända dialektordet gere ’ånga, hetta, halsbränna, var i sår’ med okänd syftning eller mansnamnet Gere, troligen kortform av t.ex. Germund.

Järpen tätort, Åre snJämtland. (i) Hærope 1400-talets senare del. – Tätorten är namngiven efter den järnvägsstation runt vilken den vuxit fram. Stationen har i sin tur namn efter byn Järpen, belägen ca 5 km nordväst om tätorten. Namnet innehåller enligt en tolkning ett terrängbetecknande ord *harp ’torr, grusig, skrovlig mark’, ursprungligen avseende något område i byn Järpen. Den nuvarande namnformen har enligt detta förslag uppkommit genom att prepositionen i sammansmält med namnet. Alternativt har föreslagits att namnet innehåller ett ljudhärmande (i fornvästnordisk form) *Herpr syftande på någon av forsarna i Järpenströmmen. 

Järpås sn, tätort, Kållands hdVästergötland. Jarpaas 1387. – Socknen har fått sitt namn från kyrkbyn. Förleden kan innehålla fågelbeteckningen järpe men också en motsvarighet till fvn. jarpr ’brun’, i så fall med syftning på markens färg. Kyrkan ligger på en liten långsträckt upphöjning nedanför en större höjd. Socknen och kyrkbyn har givit namn åt tätorten, belägen invid kyrkan kring en station vid en 1877 öppnad järnvägslinje.

Järrestad sn, Järrestads hdSkåne. (in) Iarllestatha 1322. – Kyrkbyn har givit socknen dess namn, som troligast innehåller en fda. motsvarighet till det fsv. mansnamnet Iarli och → sta(d). Att förleden skulle utgöras av gen. pl. av fda. iarl ’jarl’ är inte sannolikt; förleder av sådant slag är inte att vänta i namn på -sta(d). 

Järrestads härad hd, Skåne. Iarlæzstatheret ca 1300. – Häradet har namn efter kyrkbyn i socknen → Järrestad.

Järsnäs sn, Tveta hdSmåland. Jærpsnæs 1336. – Sockennamnet, som ursprungligen avsåg en gård, innehåller i förleden troligen det fornsvenska mans(bi)namnet Iærp, egentligen ’den brune’. Efterleden är näs.

Järstad sn, Göstrings hdÖstergötland. Jærpstadha kyrkia 1399. – Socknen har fått sitt namn från kyrkbyn. Det kan innehålla genitiv av mans(bi)namnet fsv. *Iærp, egentligen ’den brune’. Efterleden är → sta(d).

Järstorp sn, Tveta hdSmåland. Iarnwixthorp 1309. – Socknen har fått sitt namn efter en gård. Förleden har föreslagits innehålla en form av ett för övrigt okänt mansnamn fsv. *Iærnvigh, en tolkning som är osäker. Efterleden är → torp ’nybygge’.

Järvafältet f.d. exercisfält, Solna stadsamt JärfällaSollentuna snrSollentuna hdUppland. – Namnet tillkom 1905 i samband med att ett militärt övningsfält skapades i trakten. Det innehåller i förleden bynamnet Järva (in Hyrwa 1291, in Yruæ 1347). Utgångspunkten för namnet är troligen den grusås på vilken byn ligger, vilken bör ha haft ett namn besläktat med fvn. jôrvi ’grus’. Till detta namn har bildats en inbyggarbeteckning *irvar e.d. ’de som bor på grusåsen’, vilken ligger till grund för bynamnet, som under fornsvensk tid har lytt Irva, Yrva, senare Erva, Ørva. Den nutida formen Järva slår igenom först på 1600-talet och har sannolikt uppstått ur en prepositionsförbindelse i Erva.

Järvsö sn, tätort, Hälsingland. Yærpsø 1314. – Tätorten har vuxit fram kring järnvägsstationen, tillkommen 1879 och namngiven efter socknen. Förleden i namnet innehåller ett mans(bi)namn, fsv. *Iærp, egentligen ’den brune’. Efterleden ö syftar på den i Ljusnan belägna Kyrkön med sockenkyrkan. Möjligen har Järvsö vid sockenbildningen varit ett gårdnamn.

Jät sn, Kinnevalds hdSmåland. Yaat, parochie Østeryaat 1326. – Socknen har fått namn efter kyrkbyn (j Jæth 1453). Byn har varit uppdelad i en östlig och en västlig del. Namnet är sannolikt bildat till fsv. *iæt, ett med verbet äta nära samhörigt ord med betydelsen ’betesplats’.

Jättendal sn, tätort, Hälsingland. (i) Ietunda sokn 1402 sen avskr., (j) Jætundall 1483. – Tätorten, som omfattar byar i kyrktrakten, har övertagit sockennamnet. Vid tiden för socknens tillblivelse var detta förmodligen ett bygdenamn. Dess fornsvenska form har sannolikt varit *Iætundadal, vars förled – liksom i belägget från 1402 – är genitiv pluralis fsv. *iætunda av en inbyggarbeteckning *iætundar. Inbyggarbeteckningen är en bildning till fsv. *Iætunder, namn på den forntida fjärd som den nuvarande havsfjärden Mellanfjärden och Kyrksjön är återstoder av. Ett sådant fjärdnamn är sannolikt bildat till fsv. *iæt ’betesmark’, ett med verbet äta nära samhörigt ord, med syftning på betesmarkerna vid fjärden. Efterleden i Jättendal åsyftar den dal som både Kyrksjön och socknens kärnbygd är belägna i. 

Jättene by, Friggeråkers o. Gudhems snr, Gudhems hd, Västergötland → vin.

Jävre tätort, Hortlax snNorrbotten. – Namnet är övertaget från en by, äldst omtalad 1481 och belägen vid Jävreån. Troligast har namnet först burits av ån, fsv. *Iævra, i böjd form *Iævro, varav i båda fallen senare uppstått en form Jävre. Ånamnet kan höra samman med verben java ’gå planlöst omkring’ (Norrbotten), javva bl.a. ’gå fram med vinglig gång’ (Ångermanland) och syfta på vattnets rörelse och det ljud denna framkallar. Dock finns även möjligheten att namnet sammanhänger med det sydvästfinska ånamnet Eura, ursprungligen ett urgermanskt lånord med betydelsen ’(vatten)ådra’.

Jävsjön sjö, Kalls snJämtland. Giäfwan 1645, Jeffsiön 1685. – Halva sjön ligger i Norge där den kallas Gjevsjøen. Förleden innehåller sannolikt ett äldre namn på den älv som avvattnar sjön, Jävsjöströmmen (Björkedesån), 1742 kallad bl.a. Giævra och 1800 Iiöfra. Detta namn är en bildning till det bl.a. från jämtskan kända adjektivet gäv ’givande’, t.ex. om vattendrag som ger fisk eller om fiskedon eller agn som lätt ger napp. 

Jönköping kn, stad, Småland. (in) castro Junakøpung 1278. – Namnets efterled är köping ’handelsplats’. I närheten av handelsplatsen rann i äldre tid en bäck, som i äldre Västgötalagen kallas Junæbækær. Bäcknamnet har föreslagits innehålla samma förled som → Enåker och därvid betyda ’den aldrig sinande bäcken’. – 

Jönköpings län län, Småland. – Länet, bildat 1687, har sitt namn efter residensstaden → Jönköping.

Jönåker tätort, Lunda snJönåkers hdSödermanland. – Tätorten har fått sitt namn från → Jönåkers härad. Jönåkers järnvägsstation anlades vid en 1915 öppnad bansträcka.

Jönåkers härad hd, Södermanland. (ii) Junaaker 1353. – Jönåkers härad har namn efter en samlingsplats. Namnets form, fsv. Iunaker, är såtillvida påfallande som namnet äldst uppträder utan tillagt → hundare (jfr t.ex. → Ulleråkers härad). Detta innebär att Iunaker får antas ha övergått till bygdenamn, avseende en bygd med samlingsplats i Iunaker (jfr → Handbörds härad), och att bygden sedan inordnats i hundaresorganisationen. Samlingsplatsens läge är okänt.

  Jönåker är formellt identiskt med sockennamnet → Enåker.

Jörlanda sn, tätort, Inlands Nordre hdBohuslän. Jorolanda kirkia 1388. – Socknen har övertagit namnet från gården Jörland (Jörland 1659). Förleden i detta namn kan innehålla ett gammalt namn på Jörlanda å, *Jora, kanske med betydelsen ’den vattenrika’ eller ’vattnet’. Efterleden är → land. Sockennamnets -a beror på anslutning till andra sockennamn på -a, t.ex.→ Björlanda.

Jörn sn, tätort, Västerbotten. Jörn 1778. – Sockennamnet, som är övertaget från kyrkbyn, är kanske en försvenskning av ett finskt namn innehållande jyrä ’bäck med branta stränder; djup dal, brant’, med syftning på bergsbranten vid sjön Jörnsträsket. Namnet har lånats till umesamiskan som Jyörra.

Jössefors tätort, Älgå snJösse hdsamt Arvika stadVärmland. – Tätorten har vuxit fram kring Jössefors bruk vid forsen Jösseforsen i Jösseälven, där ett litet träsliperi fanns redan på 1760-talet, samt kring en 1930 öster därom anlagd sulfitfabrik. För tolkning av forsens namn, omnämnt flera gånger under medeltiden (Iessafforss 1441, Jwssesfors 1469), se → Jösse härad.

Jösse härad hd, Värmland. Jusedzherad 1355 avskr. – Häradet har namn efter ett → ed, en passage förbi Jösseforsen (→ Jössefors). Som ursprunglig form brukar ansättas *Iudhsedh; 1394 omtalas ett fiske benämnt Iudz edhe. Det *Iudh som antas ha varit namn på forsen har inte fått någon tillfredsställande förklaring.





K 

Kaalasjärvi sjö i Kalixälvens vattensystem, Lappland. Caliis tresk 1553. – Namnet är en till meänkieli anpassad form av nordsam. Gálásjávri. Efterleden jávri betyder ’sjö’. Sjön har namn efter → Kalixälven.

Kaga sn, Hanekinds hdÖstergötland. (de) Kafuøgum 1266. – Socknen har fått sitt namn från kyrkbyn. Det innehåller i efterleden substantivet hög, snarast åsyftande den mindre upphöjning på vilken byn ligger (för den plurala formen på -a se inl. 3.3.1). Förleden kan innehålla ett fornsvenskt *kaf med syftning på stillastående, översvämmande vatten eller ett till detta ord bildat ånamn, fsv. *Kava, använt om Svartåns nedre lopp i dalen vid kyrkan.

Kaggeholm gods, Ekerö snFärentuna hdUppland. – Egendomen fick detta namn kort efter det att den kommit i blivande fältmarskalken Lars Kaggs ägo 1647. Efterleden → holm har här liksom i många andra namn på slott och herrgårdar en statushöjande funktion. Gårdens äldre namn var Vettersjö (j Witulssa 1511, Witthelszöö 1544). Förleden innehåller sannolikt fsv. vitul ’vårdkase’. Efterleden tycks vara ö, vilket i så fall visar att namnet äldst kan ha varit knutet till en ö som utgjorde den nuvarande västra delen av Helgö. Vårdkasen kan ha stått på ett berg vid Bockholmssundet.

Kaihnuunväylä Kalixälvens nedre lopp, Norrbotten. – Namnet, som används av meänkielitalande, innehåller genitiv singularis av Kainus, som är en variantform av ett finskt namnelement Kainu ’öppning, gap’ (nordiskt lånord) med anknytning till fiskevägar. Kainus och dess samiska motsvarighet Gáinnas syftar här på Kalixbygden. Älvens finska namn är Kainuunjoki. Efterlederna är väylä ’stor älv’ och joki ’älv’.

Kaitumälven källflöde till Kalixälven, Lappland. – Namnet är en försvenskning av nordsam. Gáidumeatnu. Förleden Gáidum är en bildning till verbet gáidat ’avlägsna sig’, och namnet kan tolkas som ’Fjärrälven’. Älven flyter genom sjöarna Gáidumjávri, med försvenskad stavning Kaitumjaure, som är en samlingsbenämning på de tre fjällsjöarna Bajip Gáidumjávri, Gaska Gáidumjávri och Vuolip Gáidumjávri, med försvenskad stavning Padje Kaitumjaure, Kaska Kaitumjaure och Vuolep Kaitumjaure. De särskiljande förlederna betyder ’övre’, ’mellersta’, och ’nedre’. Efterleden är jávri ’sjö’.

Kakel sjö, Arjeplogs snLappland. Kakelträsk 1790-talet. – Namnet, pitesam. Gáhkal, har okänd betydelse.

Kaknäs bebyggelse på Ladugårdsgärdet, Stockholms stad → Kaknästornet.

Kaknästornet TV-torn på Ladugårdsgärdet, Stockholms stad. – Tornet invigdes 1967. Kaknäs är numera namn på en bebyggelse i området och har i äldre tid syftat på en sedan länge försvunnen by (Kakunæs 1435), vars gravfält finns nära tornet. Förleden tycks innehålla ordet kaka, dock med okänd saklig bakgrund. Efterleden är näs. Det är obekant vilket näs namnet äldst har åsyftat.

Kalix kn, tätort (i Nederkalix sn)Norrbotten. – Kommunnamnet har sitt ursprung i sockennamnet Kalix (in Ecclesia Caliis 1472), givet efter namnet på en gård (nu tätort) vid → Kalixälven, efter vilken gården fick sitt namn. Formen Kalix av det gamla sockennamnet har troligen inspirerats av en av finsktalande använd böjningsform Kaalikse-, som senare associerats med latinets calix ’nattvardskalk’. Den gamla storsocknen Kalix delades 1644 i → Nederkalix och → Överkalix.

Kalixälven älv, LapplandNorrbotten. – Namnet, tidigare även Kalixån, är en försvenskning av en äldre form av nordsam. Gáláseatnu. Förleden är sannolikt en bildning till gállit ’vada’ men kan även hänga samman med adjektivet gálus ’sval (om vädret)’. Efterleden eatnu betyder ’(stor) älv’. För formen Kalix- se → Kalix. Det meänkieliska namnet Kaalasväylä på älvens övre lopp är en återgivning med översatt efterled av sam. Gáláseatnu, medan det nedre loppet kallas → Kaihnuunväylä.

Kall sn, sameby, Jämtland. ecclesia Karl 1344. – Namnet har tidigare avsett bygden, som även omfattar sjön Kallsjön. Det innehåller karl ’man’, med ursprunglig syftning på fjället → Åreskutan. Namnet har sannolikt varit den norr om fjället boende befolkningens namn på Åreskutan. Det är oklart hur ortens sydsamiska namn, Gaelpie, med betydelsen ’kalv (av ko)’ förhåller sig till det svenska.

Kallax tätort, flygplats, by, Nederluleå snNorrbotten. Kallelax 1539. – Flygplatsnamnet, som är övertaget från en by (numera tätort), är en försvenskning av fi. *Kalalaksi, sammansatt av kala ’fisk’ och laksi, äldre form av lahti ’vik’. Flygplatsens namn är sedan 2007 Luleå Airport.

Kalleberga by, Ronneby snMedelstads hdBlekinge → Kallinge.

Kallgateburg naturreservat, Tingstäde snGotland. – Namnets förled är ett vägnamn Kallgatu (Kallgate) innehållande ett gotländskt *karlgata ’allmän landsväg’, jfr Upplandslagens karls vægher med samma betydelse. Förleden är ordet karl ’bonde, fri man’ o.d. Namnet har avsett en gammal väg mellan Hejnum och Lärbro. Efterleden i Kallgateburg är det gotländska dialektordet burg ’grusås’, vilket här syftar på den forntida strandvall (Ancylusvallen) på vilken vägen löper.

Kallhäll del av Järfälla kn, Uppland. – Bebyggelsen växte fram efter etableringen av Bolinders mekaniska verkstad 1907 på mark som tillhört Kallhälls herrgård (Kalheld 1539). En 1907 tillkommen järnvägshållplats och en 1908 inrättad postanstalt fick namnet Kallhäll. Kallhälls gård, som blev kontor åt företaget, har förmodligen namn efter en stor stenhäll sydöst om gården. Förledens innebörd är oviss. 

Kallinge tätort, flygplats, Ronneby snMedelstads hdBlekinge. – Tätorten har vuxit fram kring ett järnbruk, som anlades 1849. Dess namn är lösgjort ur ett ursprungligt Kallingekvarn, namnet på en äldre kvarn i Mörrumsån (Kallingeqwarn 1686), som tillhörde kallingarna, dvs. invånarna i den närbelägna byn Kalleberga. Förleden i bynamnet Kalleberga (Kallebierg 1570-talet) är möjligen adjektivet kall med syftning på en kallkälla eller på att den höjd där byn ligger varit särskilt utsatt för köld och frost. Efterleden innehåller fda. biærgh, ursprungligen i singular form, senare med anslutning till plurala ortnamn på -a (se inl. 3.3.1). Flygplatsen namn är officiellt Ronneby Airport.

Kallsjön sjö, Kalls snJämtland → Kall.

Kalmar kn, stad, Småland. Calmarna oppidum [’stad’] ca 1200 (se också → Kalmarsund). – Staden anlades ca 1200 i den nuvarande stadsdelen Gamla staden. På 1650-talet byggdes en ny stad upp på Kvarnholmen. Namnet, fsv. Kalmarnar, har som förled det sydöstsvenska dialektordet kalm ’stenröse, stenanhopning’. Efterleden innehåller pluralis av → arin ’grusö, grusig mark’. Möjligen har namnet ytterst åsyftat nuvarande Stensö. Den nutida namnformen Kalmar slår igenom på 1550-talet, säkerligen genom påverkan från tyska namn som Wismar. – 

Kalmar sn, Håbo hdUppland. Ecclesie Kalmari 1286. – I förleden ingår möjligen dialektordet kalm ’stenröse, stenanhopning’, i nutiden känt från sydöstra Sverige. Efterleden kan vara mar ’grund vik’. Det är oklart om namnet från början avsett den mindre Frösundaviken strax söder om sockenkyrkan eller den stora Kalmarviken längs socknens östsida.

Kalmar län län. (j) Kalmarna læn 1428. – Ett slottslän, kallat bl.a. Kalmar län, med Kalmar slott som huvudsäte fanns under medeltiden. Vid den allmänna länsindelningen 1634 fördes namnet över till ett nyinrättat län, också omfattande Öland. Kalmar blev länets residensstad. Under tiden härefter var länet tidvis sammanfört med andra län. Åren 1819–24 bildade Öland eget län, varefter det återgick till Kalmar län.

Kalmarsund sund mellan Småland och Öland, fsv. Kalmarna sund, är äldst omnämnt på en sörmländsk runsten från 1000-talet. Namnet har uppstått utifrån ortnamnet fsv. *Kalmarnar, nu Kalmar, med den syftning detta namn hade innan det blev stadsnamn (→ Kalmar).

Kalv sn, Kinds hdVästergötland. Kalff 1351. – Socknen har fått sitt namn från kyrkbyn. Ytterst stammar namnet från den intilliggande sjön Kalven, vars namn innehåller djurbeteckningen kalv och uttrycker att sjön liknats vid en kalv i jämförelse med den närbelägna, mycket större sjön Fegen.

Kalven sjö, Norbergs snGamla Norbergs bergslagVästmanland → Norberg.

Kalvsvik sn, Kinnevalds hdSmåland. Ecclesie Kalfswijk 1336. – Kyrkbyn har givit socknen dess namn. Detta innehåller antingen djurbeteckningen kalv eller det motsvarande fornsvenska mansnamnet Kalf. Efterleden är vik, syftande på en vik av sjön Åsnen.

Kalvträsk by, Burträsks snVästerbotten. – Byn har fått sitt namn från den intilliggande sjön Kalvträsket. I förleden ingår kalv, kanske med syftning på ett par avsnörda vikar, »kalvar», av sjön. Efterleden är träsk i betydelsen ’(större) sjö’.

Kangos tätort, Junosuando snNorrbotten. – Kangos (även Kangosfors) är den på svenska använda formen för meänk. Kangonen. Jfr → -nen. De meänkieliska orden kangos och kangonen betyder ’stor fors; vattenfall’. Namnet syftar på läget vid en stor fors i Lainioälven.

Kapellskär hamnplats, Rådmansö snFrötunaLänna skgUppland. Kappelskär 1555. – Namnet, tills för några år sedan i enlighet med det genuina uttalet officiellt skrivet Kappelskär, har av allt att döma först betecknat Kapellskärsskäret, en holme utanför Kapellskär. Förleden förklaras av att det vid en av de gamla begravningsplatserna på holmen möjligen stått ett kapell. Namnets överföring på den nuvarande hamnplatsen kan ha förmedlats av att Kapellskär brukats som namn på en i samma område belägen krog (senare gästgiveri).

Kapelludden udde, fornlämningsområde, Bredsättra snRunstens hdÖland. Kappeludden ca 1760 – På udden finns ruinerna av Sankta Britas kapell, troligen tillkommet i början av 1200-talet och senare helgat åt Heliga Birgitta (Sancte Byrgitte Capell 1551). – 

Kappelskär hamnplats, Rådmansö snFrötunaLänna skgUppland → Kapellskär.

Karaby sn, Åse hdVästergötland. Karleby Sochn 1397 avskr. – Socknen har fått sitt namn (→ Karlaby) från kyrkbyn.

Karaby, Västra, Östra snr, Skåne → Västra Karaby och → Östra Karaby.

Karats by, Jokkmokks snLappland. – Namnet är givet efter sjön Karats (Karragien 1671), vid vilken byn är belägen. Det är en försvenskning av lulesam. Gárásj, som kanske är en bildning (diminutiv) till gárre ’matskål’ (nordiskt lån), möjligen med syftning på att sjön är fiskrik. Byns äldre namn Tjádjá är givet efter läget på udden Tjájánjárgga, vars namn är bildat till verbet tjádjánit ’fara eller gå vilse’ och njárgga ’udde’.

Karbenning sn, samhälle, Gamla Norbergs bergslagVästmanland. (j) Karinæbøning 1461. – Socknen har sitt namn efter en strax öster om kyrkan belägen f.d. järnframställningshytta, nu kallad Karbenningby. Det är sammansatt av fornsvensk genitiv av kvinnonamnet Karin och → benning ’(hytt)byggnad’. Det lilla samhället Karbenning en dryg halvmil norr om kyrkan har vuxit fram kring en järnvägsstation öppnad 1900.

Karby tätort, VadaÖsseby-Garns snrVallentuna hdUppland. (in) Karlaby 1303. – Tätorten är i huvudsak framvuxen på mark till byn Karby i Össeby-Garns socken (→ Karlaby).

Kareby sn, tätort, Inlands Södre hdBohuslän. Karlaby sokn 1388. – Kyrkbyn har givit socknen dess namn. För tolkningen → Karlaby. Tätorten är framvuxen kring Kareby korsväg en kilometer sydöst om kyrkbyn.

Karesuando sn, tätort, Lappland. Karas soone 1553. – Socknen har namn efter byn, som delas av riksgränsen. Namnet är en svensk form av meänk. Kaaresuanto, fi. Kaaresuvanto. Det återgår på nordsam. Gárasavvon, vars efterled är suanto, suvanto, savvon ’lugnvatten (i å eller älv)’. Förleden är oklar, kanske en bildning till nordsam. garri ’skål, tråg’ med syftning på en del av selet. Namnet avsåg ursprungligen den del av Muonioälven vid vilken tätorten växte fram. Socknens äldre namn Enontekis återgår på fi. Enontekiö (numera kommun i finska Lappland), som i sin tur är en förfinskning av nordsam. Eanodat. Det samiska namnet är bildat till eatnu ’stor ’älv’ och karakteriserar orten, där flera stora älvar har sina källflöden.

Karlaby I Sverige finns inemot 35 orter med namnetI Sverige finns inemot 35 orter med namnet Karlaby eller därur utvecklade varianter, t.ex. Karleby, Karlby, Kareby, Karby. Den fornsvenska formen är Karlaby. Den stora mängden likalydande namn talar för att vi har att göra med ett fornsvenskt appellativ *karlaby, sammansatt av genitiv pluralis av ordet karl och → by ’gård; by’. Vid sidan av Karlaby finns det andra ortnamn på by med genitiv pluralis av en personbeteckning som förled, t.ex. fsv. Rinkaby (→ Rinkaby, → Rinkabyholm), Svenaby (→ Sveneby, → Svenneby), Th(i)æghnaby (→ Tegnaby, → Tegneby), vilka också de kan återgå på redan existerande appellativ. Såsom framgår av hänvisningarna, rör det sig i dessa fall av allt att döma om grupper av män med speciella uppgifter av militär art i kungens, »kronans», eller stormäns tjänst. På samma sätt förhåller det sig otvivelaktigt med karlar i Karlaby. De här nämnda personbeteckningarna anger olika rang och ställning. Lägst står »karlarna», som här bör avse allmogekrigare, bondekrigare. Namnen på by med förleder av här anfört slag får antas ha betecknat ett slags garnisoner. Också i andra namn än Karlaby, kan Karla- syfta på bondekrigare (jfr → Karlevi på Öland).

  Den geografiska fördelningen av Karlaby-namnen är ojämn. Tätast förekommer de i Uppland, som har 11 representanter, och i de söder därom liggande landskapen Södermanland och Östergötland med vartdera fem namn. Enstaka representanter finns i Västmanland, Närke, Värmland, Västergötland, Bohuslän, Småland, Gotland och Skåne. I Norrland saknas ortnamnstypen helt. Karlaby-namn finns också i Finland och Danmark, samt på västnordiskt område i Bohuslän. Karlaby-namnen sträcker sig tillbaka i förhistorisk tid, ovisst hur långt. Frågan om ålder och utbredning är intimt förknippad med diskussionen om förhistorisk samhällsorganisation i Norden.

  Litteratur: Lars Hellberg, De finländska karlabyarna och deras svenska bakgrund, i Studier i nordisk filologi 65 (1984), s. 85–106; dens., Ortnamnen och den forntida sveastaten. Presentation av ett forskningsprojekt, i Namn och bygd 101 (2013), s. 10, 18 f., 25 f.

Karlanda sn, Nordmarks hdVärmland. (j) Kaflandæ sokn 1344. – Sockennamnet, som troligen är givet efter prästgården, innehåller i efterleden → land. Förleden kan vara genitiv pluralis av ett dialektord kavle med syftning på en kavelbro eller innehålla ett dialektord kav ’stillastående vatten, översvämning’. Strax sydväst om kyrkan utbreder sig kring Karlandabäcken låga sankområden. Former på Kar uppträder redan på 1500-talet.

Karlberg slott, Solna stadUppland. – Riksamiralen Carl Carlsson Gyllenhielm bildade på 1620-talet ett säteri av tre byar i hans ägo. Utifrån sitt eget namn gav han 1630 egendomen namnet Karlberg. Ett slott uppfördes där på 1630-talet. Efterleden berg är typisk för nybildade slotts- och herrgårdsnamn från denna tid.

Karleby sn, Vartofta hdVästergötland. (in) Karlæby 1309 (avser kyrkbyn). – Socknen har fått sitt namn (→ Karlaby) från kyrkbyn. 

Karlevi by, Vickleby snAlgutsrums hdÖland. Karlawi 1346. – Namnets efterled är → vi ’helig plats, kultplats’. Förleden kan innehålla genitiv pluralis av karl i en äldre betydelse ’bonde, fri man’ o.d. Betydelsen kan ha varit ’den allmänna helgedomen; helgedomen som är tillgänglig för alla’ e.d. Enligt en annan uppfattning ska namnet istället tolkas som ’karlarnas (särskilda) helgedom’, där karlar avser allmogekrigare, bondekrigare (→ Karlaby).

Karl Gustav sn, Norrbotten. – När Karungi kapellag (→ Karungi) blev eget pastorat 1783 namngavs detta efter kung Gustav III:s son Karl Gustav (1782–83). 

Karl Gustav sn, Marks hdVästergötland. – Socknens gamla namn Skedeskamma (Skidskemma 1540) var övertaget från kyrkbyn, äldst omnämnd 1353. Förleden Sked- är mångtydig; den kan innehålla ordet sked(e) ’vägsträcka’, ’vägskäl’, ’rågång’, ’höjdsträckning’ m.m. eller sked i betydelsen ’kluven stock, bräda’. Efterleden innehåller fsv. skæmma ’liten byggnad’; en form med -skäm- har ortsuttalet bevarat långt fram i nya tiden. Enligt ett förslag kan ortnamnet betyda ’(gäst)huset på åsen’, ’(gäst)huset vid gränsen’ eller ’(gäst)huset vid vägen’. Förleden skrevs i äldre tid ibland Skit-, Skett- o.d. Namnet ansågs väl vara mindre välklingande; från 1782 användes Karl Gustav som alternativt sockennamn, detta som en hyllning till Gustav III:s son Karl Gustav (1782–83). År 1828 gavs tillstånd att anta Karl Gustav som officiellt sockennamn. Vid sin begäran om namnbyte lär sockenborna ha anspelat på att dåvarande kronprins Oskars två små söner hette Karl och Gustav.

Karlholm tätort, Västlands snÖrbyhus hdUppland → Karlholmsbruk.

Karlholmsbruk tätort, Västlands snÖrbyhus hdUppland. – Tätorten, också kallad Karlholm, återgår på bebyggelse kring ett järnbruk, grundat på 1720-talet. Förleden minner om brukets grundare Charles (Carl) de Geer. Efterleden → holm anknyter till andra namn med nobiliserande efterleder. Dock kan i detta fall finnas en saklig bakgrund, då bruket enligt uppgift från 1741 var anlagt på en holme.

Karlsborg tätort, Nederkalix snNorrbotten. – Orten grundades 1871, när två ångsågar uppfördes. Namnbakgrunden är okänd. Karlsborg ingår i en kategori av stereotypa fastighets- och villanamn, som med herrgårdsnamn som mönster fått stor spridning i modern tid. 

Karlsborg sn, tätort, Vadsbo hdVästergötland. – Socknen, som 1884 infördes i jordeboken, har fått sitt namn från Karlsborgs fästning. Denna, som ursprungligen kallades Vanäs fästning (en gård Vanäs har funnits där), byggdes under perioden 1820–1909 och namngavs efter Karl XIV Johan. Tätorten har vuxit fram i anslutning till en järnvägsstation vid en linje öppnad för trafik 1876. 

Karlshamn kn, stad, Blekinge. – Staden fick sitt namn 1666 efter kung Karl X Gustaf. Efterleden åsyftar läget vid Östersjön.

Karlskoga kn, stad, Karlskoga hdVärmland. Karlskogh s. 1602, Carlskogha 1651. – Karlskoga blev egen församling 1586 och fick namn efter hertig Karl, sedermera Karl IX. Efterleden åsyftar skogsbygden mellan Värmland och Närke.

Karlskrona kn, stad, Blekinge. Carls Crona 1679. – Staden anlades som flottstation 1680 och fick namn efter kung Karl XI med efterled efter mönster av det skånska stadsnamnet → Landskrona.

Karlslunda sn, Södra Möre hdSmåland. – På 1650-talet bröts en del av Arby socken ut som egen kapellförsamling. 1873 blev Arby kapellförsamling egen socken och fick då det nyskapade namnet Karlslunda. Förleden ska minna om den året innan avlidne Karl XV. Efterleden är schablonartat given. 

Karlstad kn, stad, Värmland. – Staden grundades 1584 och fick namn efter hertig Karl (sedermera Karl IX).

Karlstads härad hd, Värmland. – Häradet är i sen tid utbrutet ur → Kils härad. Namnet, som härrör från 1883, är bildat till socken- och stadsnamnet → Karlstad.

Karlstens fästning fästning, Marstrands stadBohuslän. Carlsstein 1677. – Fästningen började byggas 1667 och fick sitt namn 1676 efter Karl X Gustav. Den kallas även för Marstrands fästning eller Skansen.

Karlstorp sn, Östra hdSmåland. (de ...) Ka[rls]thorp 1300-talets början. – Kyrkbyn har givit socknen dess namn. Detta innehåller mansnamnet Karl och → torp ’nybygge’.

Karlsö, Lilla, Stora öar, Eksta snGotland. (wnder) Karlsöö ca 1450. – Namnen innehåller karl ’karl, man’, syftande på öarna, jfr att dessa tidigare också kallades Läilkarl ’lillkarl’ och Storkarl. Att ordet karl använts på detta sätt om öar eller holmar finns många exempel på i Norden, och från Gotland känner man också karl använt om sjömärken. Lokalt används nu vanligen namnen Storoj ’Storö’ och Läiloj ’Lillö’. 

Karlösa by, Söderby-Karls snLyhundra hdUppland → Söderby-Karl.

Karmansbo samhälle, Heds snSkinnskattebergs hdVästmanland. (j) Karmansbodhum ca 1400. – Bebyggelsen har vuxit fram kring ett järnbruk, som grundades här på 1600-talet. Namnet innehåller mansnamnet fsv. Kar(l)man och pluralis av → bod.

Karsefors kraftstation, festplats, Ysby snHöks hdLaholms stadHalland. (aff) Karste fos 1570-talet. – Namnets förled innehåller dialektordet karse ’korg av bast eller rep’ e.d. Sådana korgar eller kassar användes för laxfångst i det vattenfall som fanns här innan kraftstationen byggdes 1930. – 

Karsholm gods, Österslövs snVillands hdSkåne. (de) Karstathaholm 1366, (med) Karsholm 1491. – Herresätets namn innehåller i förleden namnet på den intilliggande byn Karstad och i efterleden → holm med syftning på läget på en tidigare kringfluten holme i Oppmannasjön. Namnet betyder således ’den holme som tillhör Karstad’. Bynamnet Karstad (in Karstatha 1336 avskr.) innehåller i förleden ordet kar, kanske åsyftande en stenkista använd som landningsplats för båtar eller som fäste för fiskeanordning. Efterleden är → sta(d).

Karstad by, Österlövs snVillands hdSkåne → Karsholm.

Karums alvar gravfält, Högsrums snSlättbo hdÖland. – Namnet är sammansatt av genitiv av bynamnet Karum och det öländska dialektordet alvar ’stenig utmark’ (→ Alvaret). Bynamnet Karum (j Katerum 1360, j Kattarwm 1480) innehåller i efterleden → rum ’öppen plats’ och i förleden troligen en pluralform av djurbeteckningen katt. Orsaken till namnet är inte känd.

Karungi tätort, Karl Gustavs snNorrbotten. Karuunnghe 1539. – Namnet, som är en svensk form av meänk. Karunki, är förmodligen bildat till lulesam. gárggo ’torr, hård mark omgiven av sank mark’ med tillägg av ändelsen → -nki, och syftar ursprungligen på Kyrkholmen. Byn delas av riksgränsen i en svensk och en finsk del. Namnet överfördes 1745 på Karungi kapellag, äldre namn på socknen → Karl Gustav.

Karup, Västra, Östra snr, Skåne resp. Halland → Västra Karup och → Östra Karup.

Kasimirsborg gods, Gamleby snSödra Tjusts hdSmåland. – Godset fick sitt nuvarande namn ca 1630 efter den dåvarande ägaren Johan Casimir Leijonhufvud. Dess äldre namn var Mem, vilket troligen är en sammansättning av en sidoform *mær till fsv. mior ’smal’ och → hem ’boplats; gård’. 

Kastlösa sn, tätort, Gräsgårds hdÖland. (in) Kastarløso 1271 (avser kyrkbyn). – Tätorten är framvuxen vid kyrkan på mark till byn Kastlösa. Socknen har övertagit kyrkbyns namn. I förleden ingår fornsvensk genitiv av ordet kast ’något uppkastat’, snarast i form av grenar, ris eller virke. Efterleden är → lösa ’glänta; äng’.

Katrineholm kn, stad, Södermanland. Fulbonäs kalles Catarinholm 1665 (avser Katrineholms gård). – Säteriet Katrineholm i Stora Malms socken gav i början av 1860-talet namn åt en station på den plats där Västra och Östra stambanorna löper samman. 1917 blev det snabbt uppblomstrande samhället stad. Ortnamnets förled erinrar om Catharina Gyllenhorn eller hennes dotter Catharina von der Linde eller möjligen om båda. Säteriet ligger vid en obetydlig upphöjning på en udde i sjön Näsnaren; efterleden → holm kan därför också, om än schablonmässig, ha viss topografisk täckning. Ett äldre namn på sätesgården var det från och med 1300-talet betygade Fulbonäs ’fulabornas näs’, syftande på invånarna i byn Fula (nu Fågelö) i Stora Malm, vars namn med betydelsen ’den smutsiga, dyluktande ån’ e.d. äldst avsett ett intilliggande vattendrag.

Katslösa sn, Ljunits hdSkåne. (de) Kastløse 1314 avskr. (avser kyrkbyn). – Socknen har sitt namn efter kyrkbyn. Det innehåller i förleden ordet kast ’något uppkastat; jordvall’ (i skrift har det ursprungliga st omkastats, medan t har fallit i det genuina uttalet). Efterleden är → lösa ’glänta; äng’. Ett likalydande bynamn finns i Kvistofta sn, Luggude hd, Skåne (→ Risekatslösa). 

Katslösa by, Kvistofta snLuggude hdSkåne → Risekatslösa.

Kattarp sn, tätort, Luggude hdSkåne. (de) Katathorp 1200-talet. – Sockennamnet, som är lånat från kyrkbyn, innehåller i förleden troligen mansnamnet fda. Kati. Efterleden är → torp ’nybygge’. Tätorten har vuxit fram kring kyrkbyn och en 1885 strax väster därom öppnad järnvägsstation.

Kattegatt havsområde avgränsat av Jylland och Själland samt svenska västkusten. – Liksom → Skagerrak härrör namnet från 1600-talet och är av holländskt ursprung. Namnet kommer in på sjökorten på 1700-talet. Ännu under 1800-talet används de bägge namnen om varandra. Skagerrak var det officiella namnet och Kattegatt en skämtsam benämning myntad av sjömännen. Kattegatt konkurrerade sedermera delvis ut namnet Skagerrak, så att det senare kom att enbart beteckna farvattnet mellan Skagen och den norska sydöstkusten. Kattegatt innehåller ett ord med betydelsen ’katthål’, betecknande ett hål i en vägg eller dörr för huskatten. Senare har ordet kommit att beteckna en smal passage, ett trångt farvatten e.d. I holländskt sjömansspråk har ordet använts för att beteckna farliga farvatten i allmänhet. Kattegatt utmärks av många öar och farliga grund.

Katterjåkk meteorologisk station, turiststation, Kiruna stadLappland. – Namnet, som är givet efter en bäck, är en svensk återgivning av nordsam. Gátterjohka (Kattere-jok 1743). Förleden förekommer i ett flertal namn i området. Den kan möjligen innehålla en sammandragen form av gáddi ’strand’ och jávri ’sjö’, med ursprunglig syftning på sjön Gátterjávri (Kadder-Jaure 1763). Efterleden i sjönamnet är i så fall senare tillkommen. Bäcknamnets efterled johka har betydelsen ’större bäck, å’.

Katthammars gd, Östergarns snGotland → Katthammarsvik.

Katthammarsvik samhälle, Östergarns snGotland. – Namnet, belagt från början av 1700-talet, innehåller i förleden gårdnamnet Katthammars (Kathammers 1614). Efterleden i detta namn är dialektordet hammar ’stenig höjd, stenbacke’ e.d., syftande på den mindre höjdrygg på vilken gården ligger och som bildar en liten udde norr om gården. Förleden är djurbeteckningen katt, som i ortnamn ibland används för att uttrycka att något är litet eller i någon bemärkelse dåligt. I detta fall kan förleden syfta på att den »hammar» som gården ligger på är mycket liten i förhållande till den större udden Hammaren öster om Katthammarsvik, en udde vilken i sin tur givit namn åt gården Stora Hamre.

Katthavet → Trälhavet.

Kattlunds museigård, Grötlingbo snGotland. Katlund, Kattelvnd 1412. – Namnet innehåller i förleden djurbeteckningen katt, möjligen i nedsättande betydelse. Efterleden är lund ’bestånd av lövträd’. Ett oursprungligt genitiv-s har kopplats till namnet efter mönster av den på Gotland vanliga gårdnamnstypen bestående av ett personnamn i genitiv (→ Smiss).

Kattnäs sn, Daga hdSödermanland. – Kattænes 1314. Sockennamnet är givet efter kyrkbyn. Denna är belägen på ett näs mellan sjöarna Klämmingen, Frösjön och lågt liggande mark. Förleden i namnet har ansetts kunna åsyfta lokatter (lodjur), men denna möjlighet är osäker. 

Kattunga f.d. sn, Marks hdVästergötland → Surteby-Kattunga.

Kavlås gods, Hömbs snVartofta hdVästergötland. Kaflaas 1391 avskr. – Förleden kan innehålla det fornsvenska mansbinamnet Kafle. Efterleden är ås. Gården ligger på en svagt markerad terrängupphöjning.

Kaxholmen tätort, Skärstads snVista hdSmåland. Kaxholm 1540. – Tätorten har fått namn efter ett tidigare militieboställe. I förleden ingår troligen dialektordet kax ’hundloka’. Efterleden är → holm eller holme med oviss syftning.

Kebnekaise högfjällsområde, Kiruna stadLappland. – Namnet är en försvenskning av fjällets lulesamiska namn, sammansatt av giebnne ’kittel’ och gájsse ’hög och spetsig fjälltopp’. Det lokala, nordsamiska namnet Giebmegáisi har samma betydelse. I nordsamiskan används även Giebnegáisi, ett namn som uppstått genom påverkan från den svenska formen; det nordsamiska standardspråkets ord för kittel är gievdni. Namnet syftar ursprungligen på den branta kraterformade topp i bergmassivet som nu kallas → Tolpagorni.

Kedum, Norra, Södra snr, Västergötland → Norra Kedum och → Södra Kedum.

Keinovuopio bebyggelse, Karesuando snLappland. – Namnet är övertaget från en vik i Könkämäälven. Det innehåller meänk. keino ’väg, stig’ och vuopio ’smal vik’. Namnet har sannolikt sitt ursprung i vikens nordsamiska namn Geaidnovuohppi, i lokalt språk Geainovuohppi, med samma betydelse. En gammal samisk flyttled passerar viken.

Kekkonentoppen fjällformation i Tarfalamassivet, Kiruna stadLappland. – Namnet, som avser en enligt uppgift tidigare namnlös topp, är givet efter Finlands president Urho Kekkonen som 1971 besökte området tillsammans med landshövding Ragnar Lassinantti. – 

Kengis by, Pajala snNorrbotten. Kinges 1544. – Namnet, som ursprungligen avsåg den stora fors i Torneälven vid vilken ett nu nerlagt järnbruk uppfördes år 1649, är en försvenskning av nordsam. geavŋŋis ’stor fors; vattenfall’. Ortens meänkieliska namn Köngänen är bildat till ett från det samiska ordet lånat köngäs med ändelsen → -nen.

Kestad sn, Kinne hdVästergötland. (de) Kiðestaðum 1310 (avser kyrkbyn). – Socknen har fått sitt namn från kyrkbyn. Det innehåller sannolikt genitiv pluralis av fsv. kidh ’killing’ eller ett därtill bildat mansnamn, fsv. *Kidhi eller *Kidhir. Efterleden är → sta(d).

Kiaby sn, Villands hdSkåne. ecclesiam (de) Kiebu 1180-talets början sen avskr. – Sockennamnet, som är givet efter kyrkbyn, har en dunkel förled. Efterleden är → by ’gård; by’.

Kil sn, Örebro hdNärke. Kijl 1301. – Socknen har troligen fått sitt namn av den vid kyrkan belägna Prästgården, som en gång väl har hetat Kil. Namnet innehåller kil med syftning på ett kilformigt jordstycke e.d.

Kil tätort, gd, Boo snVärmdö skgUppland. Kiil 1538. – Tätorten är framvuxen i området vid gården Kil. Namnet innehåller ordet kil, här förmodligen med ursprunglig syftning på den närbelägna långsmala Kilsviken, en vik av Baggensfjärden.

Kil kn, samt tätort, Stora Kils snKils hdVärmland → Stora Kil.

Kila sn, Jönåkers hdSödermanland. (in) parochia Killæ 1303, Kiil 1362. – Socknen bevarar ett forntida och medeltida bygdenamn, som ursprungligen hade singular form, fsv. Kil.  Detta om Kilaåns dalgång använda bygdenamn innehåller ordet kil, som äldst avsåg en synnerligen lång och smal havsvik, som under tidig järnålder från havet gick in mot huvudbygden i den senare uppkomna socknen Kila. För formen på a se inl. 3.3.1.

Kila sn, Näs hdVärmland. Killa soken 1503. – Sockennamnet innehåller antingen pluralis (se inl. 3.3.1) av kil, eller singularis av det likabetydande dialektordet kile, troligen med ursprunglig syftning på en kilformig vik av Harefjorden vid kyrkan. En annan möjlighet är att viken burit namnet *Kile.

Kila sn, Övertjurbo hdVästmanland. (de) Kilum 1312. – Socknen omfattade äldst också en del av nuvarande Kumla socken och utgjorde den nordligaste delen av det försvunna distriktet Gorunda hundare (som nu ingår i → Siende härad). Denna del av det forna Gorunda sköt in som en kil mellan de dåtida hundarena Tjurbo och Norrbo och kan alltså översättas med ’socknen i hundarets kil’. För namnets plurala form på -a se inl. 3.3.1. – 

Kilafors tätort, Hanebo snHälsingland. – Tätorten har vuxit fram kring en år 1878 inrättad järnvägs- och poststation. Denna uppfördes på mark som ägdes av Kilafors järnbruk, grundat på 1720-talet vid byn Kilarne. Bynamnet, äldst belagt 1503, är bestämd form pluralis av kil med syftning på kilformiga jordstycken e.d. Förleden i Kilafors innehåller en form av bynamnet. Efterleden syftar på en vid bruket belägen fors i Kilån. 

Kilanda sn, Ale hdVästergötland. (j) norra Kilande, (i) sudhro Kilanda 1424 avskr. (avser kyrkbyn). – Socknen har fått sitt namn från kyrkbyn. Det innehåller → land och i förleden sannolikt kil med syftning på ett kilformigt jordstycke eller en kilformig terrängformation.

Kilarne by, Hanebo snHälsingland → Kilafors.

Killeberg tätort, Loshults snÖstra Göinge hdSkåne. Killeberg 1813. – Tätorten, som har vuxit fram kring en industrianläggning omnämnd 1813 (Kjällebergs Manufaktur Verk) och en järnvägsstation vid södra stambanan, ligger på byn Killebodas (Kiilleboe 1573) ägor. Förleden i bynamnet är skånskans killa ’källa’, efterleden är pluralis av → bod. Efterleden i tätortsnamnet synes vara schablonmässigt tillagd.

Killinge by, Gällivare snLappland. Killing(e)swando 1738 avskr. – Namnet är övertaget från en gård. Det är en svensk form av meänk. Killinki, som uppstått genom förkortning av det äldre meänkieliska namnet, vars efterled suanto ’lugnvatten’ syftar på läget vid ett lugnvatten i Kaitumälven. Killinki, en bildning med ändelsen → -nki, byns lokala lulesamiska namn Gillam och den därav bildade meänkieliska parallellformen Killimä, hänger kanske samman med lulesam. gillám ’(ren)brunst’.

Kilpisjärvi gränssjö, Karesuando snLappland. Kilbis tresk 1642. – Namnet är en till finskan och meänkieli anpassad form av nordsam. Gilbbesjávri. Sjön delas av en udde i två delar, meänk. Ylinen och Alanen Kilpisjärvi, nordsam. Bajit och Vuolit Gilbbesjávri, dvs. ’övre’ och ’nedre’ Kilpisjärvi. Förleden är dunkel, efterleden meänk. järvi, sam. jávri betyder ’sjö’.

Kilsbergen höjdsträckning, NärkeVästmanland. Kilsbergen 1786. – Namnet är givet efter läget vid socknen → Kil.

Kilsby gd, Visnums-Kils snVisnums hdVärmland → Visnums-Kil.

Kils härad hd, Värmland. (vppa [’på’]) Kiilz hærædz ting 1426. – Häradet har namn efter socknen → Stora Kil.

Kilsmo tätort, Askers snhdNärke. Kijlingxmora 1555. – Tätorten har vuxit upp vid en postanstalt och den 1862 öppnade järnvägslinjen. Namnet, som ursprungligen avsåg en by, innehåller troligen en inbyggarbeteckning fsv. *kiling ’person från Killinge’ (Killinge är en by nordväst om Kilsmo) och plural form av dialektordet mor ’(sumpig) granskog’. Efterleden har senare ersatts av mo.

Kimstad sn, tätort, Memmings hdÖstergötland. (in) Kimstadum 1237. – Socknen har fått sitt namn från kyrkbyn. Det innehåller troligen ett ord fsv. *kim ’spricka; klyfta, ravin’ syftande på en del av den närbelägna Motala ström; söder om Kimstads by och sockenkyrkan är strömmen sammanträngd mellan höga och branta stränder. Efterleden är → sta(d). Socknen och kyrkbyn har givit namn åt tätorten, som vuxit fram vid platsens järnvägsstation, öppnad för trafik 1885.

Kina slott kungligt lustslott, Lovö snFärentuna hdUppland. – Kallas också Kina. Till sin födelsedag år 1753 fick drottning Lovisa Ulrika i gåva av sin make, kung Adolf Fredrik, en träpaviljong, ett »kinesiskt» hus. Byggnaden ersattes av nuvarande Kina slott 1769, också det med detaljer påminnande om kinesisk byggnadsstil. Namnet Kina lär ha givits åt denna senare byggnad.

kind Kind är som ortnamnselement känt från Västergötland, Östergötland och Småland. Särskilt har sex häradsnamn i östra Östergötland, som innehåller kind, uppmärksammats: → Bankekinds, → Björkekinds, → Hammarkinds, → Hanekinds, → Skärkinds, → Östkinds härad. Dessa namn har lett till tanken att kind varit en götisk term för administrativa distrikt, jämförbar med → härad och → hundare. De östgötska kind-häradena har emellertid tillsammans med → Kinda härad (fsv. Kind) i Östergötland utgjort ett »Stor-Kind», ett »land» jämförbart med dem i → Småland, och tillkommit genom uppdelning av detta. Elementet kind ingår också i tre västgötska häradsnamn, → Kinds härad (fsv. Kind), → Kinne härad (fsv. Kinda hæradh) och → Kåkinds härad (fsv. Kakind), i ett småländskt gårdnamn, → Hindsekind (fsv. Hinzakind), som antas ha avsett en gammal bygd, samt som förled i det namn som ett småländskt häradsnamn, → Kinnevalds härad, är bildat till.

  I kind-namnen har av ålder räknats med en motsvarighet till fvn. kind ’ätt; folkslag, stam’, varvid namnen från att ha betecknat »folket» i en bygd eller ett »land» naturligen kunnat överföras på det bebodda området. Kinda hæradh visar en avvikande form gentemot de två andra västgötska häradsnamnen, fsv. Kakind och Kind; det synes vara bildat inte till ett bygdenamn utan direkt till ett namn på bygdens invånare.

  Namn eller beteckningar på folket i en bygd överförs lätt på bygdenKind ’Folket’ kan därvid jämföras med det gamla norska bygdenamnet Folk i Sogn og Fjordane fylke och det jylländska landskapsnamnet Thy (Thiud ca 1300), bildat till en motsvarighet till fvn. þjóð ’folk’. Bakgrunden till sådana namn är att bygderna på något sätt är avgränsade mot omgivande bygder. För det östgötska »Stor-Kind» är det fråga om skogs- och bergsbygder i söder och sydöst gentemot slättbygden i den centrala delen av landskapet. Huvudbygden i det västgötska Kinds härad är en väl avskild bergstrakt utefter Ätran, och Kinne härad under yngre järnåldern har karakteriserats som ett utmarksområde.

  Enligt en avvikande tolkning är fsvkind en bildning till ordet kind (i ansiktet), fsv. kin, fvn. kinn, i den överförda betydelsen ’fjällsida, sluttning’, bildat som däld till dal. Ett fsv. *kind ’bergssluttning, bergsbygd’ låter sig sakligt motiveras i Kinda härad och Kinds härad samt likaså i Kåkinds härad, vars huvudbygd ligger på Billingens östra sluttningar, och Kinne härad, som domineras av Kinnekulle. Landskapet kring Hindsekind är däremot påfallande flackt. Något terrängbetecknande fornsvenskt ord *kind är inte heller känt, vare sig som appellativ eller som ortnamnselement.

  Ordet kind ’ätt; folkslag, stam’ är däremot välkänt, på germanskt område betygat dels i nordiskan, dels indirekt i gotiskan genom den därtill bildade ledartermen kindins ’ståthållare’, ursprungligen ’stamhövding, bygdehövding’ e.d. Tolkningen av kind i de ovannämnda namnen stöds också av det småländska häradsnamnet → Kinnevalds härad. Förleden i Kinnevald, fsv. Kinda-, innehåller enligt allmän mening just det här aktuella kind.

  Det östgötska »Stor-Kind» har delats in i härad, i norr med namn på fsv. kinda hæradh, som anger att häradena är utbrutna ur det gamla landet Kind, i söder med namnet fsv. Kind, som betecknar återstoden av detta land. Ohållbar är en tanke som har framförts att namn som Hammarkind skulle ha bildats direkt till appellativet kind, med en antagen betydelse ’hammarfolket’  ’hammarfolkets bygd’. I så fall skulle häradsnamnet i fornsvenskan nämligen ha haft formen *Hamarkind, inte Hamarkinda hæradh. Till kind föreligger en bildning *kinde med liknande betydelse (se → Frökinds härad, → Kinneved, → Väskinde). – Bild 82.

  Litteratur: Thorsten Andersson, Svenska häradsnamn (1965)kap. 5, De götiska kind-namnen; dens., Kind som ortnamnselement, i Namn och bygd 88 (2000), s. 143–51; dens., Folk – fylki, kind – *kindi, i Namn från land och stad. Hyllningsskrift till Mats Wahlberg 25 maj 2008 (2008), s. 7–16.

Kinda härad hd, Östergötland. (jn) Kind 1250. – Häradet är den sydliga återstoden av ett »land» benämnt *Kind i Östergötland, varur i norr en rad härad med namn på fsv. -kinda hæraþ brutits ut, nämligen → Bankekinds, → Björkekinds, → Hammarkinds, → Hanekinds, → Skärkinds och → Östkinds härad. Se närmare → kind.

Kinds härad hd, Västergötland. (inter [’mellan’] …) Kind 1270. – Kind, som är ett gammalt bygdenamn, innehåller → kind ’ätt; folkslag, stam’, avseende invånarna i den avskilda bygd som häradet utgör. Kind har överförts på bygden, och namnet har övertagits av det härad som denna kommit att utgöra.

Kinna sn, tätort, Marks hdVästergötland. Kynnum 1314 avskr. (dativ pluralis), Kinna 1415. – Socknen har fått sitt namn från kyrkbyn. Denna låg vid höjder. Namnet kan innehålla en motsvarighet till fornvästnordiskans kinn ’bergssluttning’. Tätorten har vuxit fram i anslutning till kyrkbyn, sockenkyrkan och Kinna järnvägsstation, anlagd vid en 1880 öppnad linje.

Kinnared sn, tätort, Halmstads hdHalland. (in) Kynnariuth 1298. – Tätorten, ett stationssamhälle, har vuxit fram nära kyrkan på mark tillhörande gården Kinnared. Socknen har övertagit gårdens namn. Förleden kan vara genitiv av fda. kin ’kind’, här i betydelsen ’bergssida, sluttning’ med syftning på åssluttningen söder om kyrkan. Efterleden är → ryd ’röjning’.

Kinnarp tätort, Kinneveds snFrökinds hdVästergötland. – Tätorten har vuxit fram i anslutning till Kinneveds kyrka och kyrkby. Kinnarps hållplats anlades vid en järnvägslinje som öppnades 1906. Ortnamnet synes vara en bildning till by- och sockennamnet → Kinneved med anslutning till den i trakten förekommande ortnamnsefterleden -arp (→ torp).

Kinnarumma sn, tätort, Marks hdVästergötland. (i) Kindarum 1361 (avser kyrkbyn). – Socknen har fått sitt namn från kyrkbyn. Det kan innehålla genitiv av en inbyggarbeteckning *kindar ’invånare i Kinds härad’. Efterleden har ansetts innehålla rem i betydelsen ’höjdsträckning’ med samma utveckling -em &gt; -um som i västgötska ortnamn på → hem, t.ex. → Kvänum och → Naum. En avlång mindre terrängupphöjning finns vid kyrkbyn. Det kan dock inte uteslutas att Kinnarumma i stället är sammansatt med → rum ’öppen plats’. Tätorten har vuxit fram i anslutning till kyrkbyn och sockenkyrkan.

Kinnefjärdings härad hd, Västergötland. Kinna Fierding 1685. – Häradet tillkom 1685 genom utbrytning ur huvudsakligen → Kinne härad. Detta var under medeltiden indelat i fjärdingar. Kinnefjärding svarar med all sannolikhet mot den fjärding som under 1400-talet är känd som Væbofiærdhunger. Inbyggarbeteckningen fsv. væboar, bildad till fsv. *væ, en växelform till → vi ’helig plats, kultplats’ (fvn. vé), har en motsvarighet i Vedbo i → Vedbo härad.

Kinne härad hd, Västergötland. (in) Chyndahæredhy 1279. – Kinda, som är den normala fornsvenska formen, innehåller → kind ’ätt; folkslag, stam’. Kinne härad under yngre järnåldern har haft karaktär av ett utmarksområde. Medan Kind som bygdenamn i två fall övergått till häradsnamn, avseende nuvarande → Kinda härad och → Kinds härad, synes i detta fall häradsnamnet utgå från ett namn på bygdens invånare. Kinda hæradh är då jämförbart med häradsnamn bildade till inbyggarbeteckningar (→ härad).

Kinne-Kleva sn, Kinne hdVästergötland. (de) Klewomh 1290. – Socknen har fått sitt namn från kyrkbyn. Det plurala (se inl. 3.3.1) ortnamnet innehåller dialektordet klev ’bergsklyfta; trång bergsstig; brant backe eller klippa’. Kyrkbyn ligger på Kinnekulles sluttning. Det 1889 tillagda häradsnamnet → Kinne skiljer detta Kleva från → Vilske-Kleva i samma landskap. 

Kinnekulle berg, KinneKinnefjärdings hdVästergötland. Kindculle ca 1325. – Under fornsvensk tid kallades berget också Kindabergh. Berget har sannolikt namn efter läget i → Kinne härad.

Kinnevalds härad hd, Småland. (in) Kyndæwaxheredh ca 1290, (in) Kindawadhz Heradh 1354 avskr., prouincie Kindawazheredh 1390. – Kinnevalds härad är ett av de fem häradena i det gamla landet → Värend. Det till grund för häradsnamnet liggande namnet innehåller i förleden genitiv av → kind ’ätt; folkslag, stam’. Efterleden är på grund av en besvärlig beläggsituation osäker. Det äldsta belägget innehåller genitivformen Kindavax. Den formen är emellertid enastående. Alltifrån mitten av 1300-talet fram mot slutet av 1400-talet skrivs namnet Kindavaz (vatz) hæradh o.d. Möjligheten av felskrivning i det äldsta belägget kan inte uteslutas men heller inte underbyggas. Man nödgas därför räkna med två tänkbara utgångsformer.

  Med utgångspunkt från den äldsta belagda formen har föreslagits att -vax i Kindavax skulle vara genitiv av fsv. vagher, en biform till vægher ’väg’, här i betydelsen ’riktning, håll, sida’. Genitivformen Kinda sätts i detta förslag i relation till landet Värend med dess fem härad, och namnet antas ha betytt ’häradet på den sidan (av Helgasjön) där ätten (stammen) har sina centrala mötesplatser’. Paralleller till ett häradsnamn bestående av genitiv singularis + hæradh med sådan innebörd saknas dock. Om vax är den äldre formen, finge övervägas, om fsv. vagher ’vik’ kunde ligga till grund.

  Om vaz är den äldre formen, kan det vara fråga om genitiv av antingen vad (fsv. vadh) eller vatten (fsv. vatn). Snarast kommer i så fall det förra alternativet i fråga, syftande på ett vadställe över Helgaån vid Huseby norr om sjön Åsnen, som i så fall får antas ha varit en gammal samlingsplats. Kinda kan i så fall syfta på »folket» i bygden, men det kan också tänkas ha samma betydelse som förleden i fsv. thiudhvægher ’allmän landsväg’, egentligen ’folkväg’.

  Den moderna formen med l-, Kinnevalds, tidigast betygad 1475, kan ses som ett sätt att förhindra en utveckling vats &gt; vass. Även vax skulle kunna ses som en reaktion mot en sådan utvecklingstendens.

Kinneved sn, Frökinds hdVästergötland. Kindiwi 1382 (avser kyrkbyn), Kindewe soknn 1405. – Socknen har fått sitt namn från kyrkbyn. Det innehåller i efterleden fsv. → vi (ve, væ) ’helig plats, kultplats’. Förleden kan tänkas innehålla genitiv av  kind ’ätt; folkslag, stam’ men snarare ett till kind bildat *kinde (jfr → Frökinds härad) .

Kiruna kn, stad, Lappland. – Namnet är en svensk form av fi. Kiiruna, som i sin tur är en översättning av nordsam. Giron ’Fjällripan’. Det avsåg ursprungligen det nu bortsprängda berget Kiirunavaara (skrivet Berget Kieruna 1736, med en lokal form av fi. Kiiruna) och grundar sig förmodligen på jämförelse. Kiruna blev år 1900 det officiella namnet på samhället, vilket tidigare hade kallats Luossavare (→ Luossavaara) efter ett annat berg i närheten. Orten kallas numera på meänkieli Kieruna.

Kisa sn, tätort, Kinda hdÖstergötland. (de) Kysæ 1287. – Socknen har fått sitt namn från en äldre kyrkby. Namnet innehåller sannolikt en motsvarighet till det norska dialektordet kis(e) ’bula, buckla’ med syftning på det markerade Borgarberget vid Kisa kyrka. Socknen och kyrkbyn har givit namn åt tätorten, belägen vid kyrkan och järnvägsstationen; den senare ligger vid en 1902 öppnad bana.

Kista stadsdel, Stockholms stad. Kijsta 1725 (avser en gård). – Namnet är övertaget från gården Kista. Denna var i äldre tid en utjord som låg i byn Ärvinge men tillhörde byn Kista i Sollentuna socken. Gården, som uppstod på 1600-talet, kallades äldst Norgården, senare Kista efter den ägande byn i Sollentuna. Namnet Kista – som alltså inte har någon verklig förankring på platsen – är sammansatt av kvi ’kreatursfålla’ och → sta(d).

Kivik tätort, Södra MellbyVitaby snrAlbo hdSkåne. Kywigh 1532. – Tätorten har vuxit fram ur ett fiskeläge. Namnet kan i förleden innehålla ett äldre namn *Kipa (till skånskt kipa ’rinna långsamt och ryckigt’) på bäcken Skitnebäck, som mynnar ut i en liten vik söder om hamnen i Kivik.

Kjula sn, Österrekarne hdSödermanland. (i) Kiulum 1257 sen avskr. – Socknen har fått sitt namn från kyrkbyn. Det plurala (se inl. 3.3.1) ortnamnet innehåller en motsvarighet, fsv. *kiul, till fvn. kjóll ’skepp’ eller samma ord i en ursprunglig betydelse ’något välvt; välvd höjd’. I båda fallen är det den framträdande Kjulaåsen vid kyrkbyn som avses; den kan ha jämförts med kölen på ett skepp.

Kjulaås tätort, Kjula snÖsterrekarne hdSödermanland. – Den unga tätorten har vuxit fram på och vid Kjulaåsen invid kyrkbyn i → Kjula. Under medeltiden hade Österrekarne härad sin tingsplats vid Kjulaåsen (Jn placito Kiulaas 1347).

Klagshamn samhälle, Västra KlagstorpsTygelsjö snrOxie hdSkåne. – Bebyggelsen har vuxit fram i anslutning till det 1895 grundade Klagstorps kalkbrotts AB och dess hamn samt en 1898 öppnad järnvägsstation. Namnets förled är given efter sockennamnet → Västra Klagstorp eller kalkbrottet; efterleden kan vara given efter mönster av → Limhamn strax i norr. 

Klagstorp tätort, Östra Klagstorps snVemmenhögs hdSkåne → Östra Klagstorp.

Klara f.d. förs., Stockholms stad. – Församlingen har namn efter sin kyrka, belägen på platsen för det medeltida Klara kloster. Detta var ett nunnekloster av klarissornas orden, stiftat i början av 1280-talet. Orden har namn efter sin stiftarinna, den heliga Klara, född i Assisi i Italien 1194.

Klarälven älv, Värmland. – Älven har i äldsta tid givits olika benämningar, alltefter de platser som den flyter förbi. Det vanligaste namnet från 1600-talets slut var Storälven (Stoor Elffwen ca 1670). Det nuvarande namnet (även i formen Klaran), som åsyftar vattnets klarhet, dyker upp i början av 1700-talet (Store- el. Clara Elf).

Klastorp gods, Östra Vingåkers snOppunda hdSödermanland. Klasstörp 1628. – En vanlig skriftform är Claestorp. Förleden erinrar kanske om Claes Arvidsson (död 1611), som vid 1600-talets början ägde gården. Efterleden är → torp ’nybygge’. I äldre tid bar gården namnet La(s)storp, som i förleden troligen innehåller ett fornsvenskt namn *Ladhusio(r) ’Ladusjön’, använt om den intilliggande Lassjön.

Klavreström tätort, Nottebäcks snUppvidinge hdSmåland. – Tätorten är framvuxen ur den gamla bruksorten Klavreström vid den 1895 öppnade järnvägslinjen. I tätortsnamnet ingår namnet på byn Klavreda (Klafura quærn 1428), vars ursprung är oklart. Möjligen är det ursprungligen ett kvarnnamn eller ett ånamn. Tätorten har numera vuxit ihop med → Norrhult.

Kleven gd, Mårdaklevs snKinds hdVästergötland → Mårdaklev.

Klevshult tätort, Åkers snÖstbo hdSmåland. (in) Klæpsyohylto 1360. – Tätorten har vuxit upp vid den år 1880 öppnade järnvägslinjen. Namnets förled synes innehålla ett namn på en nu försvunnen sjö med oviss betydelse. Möjligen utgörs förleden av fsv. klæpper ’kläpp (i klocka)’ avseende någon terrängformation. Den ursprungliga efterleden hylta ’liten skog’ (senare ombildad till hult) är en bildning till → hult.

Klimpfjäll tätort, Vilhelmina snLappland. – Tätorten, som inom socknen även kallats Klimpen, är namngiven efter fjället Klimpfjället. Namnets förhållande till ortens sydsamiska namn Klimhpe är ovisst, eftersom klimp, som i ortnamn används för att beteckna begränsade, markerade toppar, även är inlånat i samiskan.

Klinte sn, Gotland. Clintj 1300-talet avskr. – Namnet är bildat till klint, i gotländskan ’hög, brant stupande kalkstensklippa’, och har ursprungligen syftat på den klint nedanför vilken kyrkan ligger. Förekomsten av en gård Klintebys (Klintebye 1608) kan tyda på att socknen övertagit ett äldre gårdnamn. Tätortsnamnet Klintehamn (Klinthampn 1644) innehåller socknens namn i förleden.

Klintebys gd, Klinte snGotland → Klinte.

Klintehamn tätort, KlinteSanda snrGotland → Klinte.

Klippan kn, tätort, Norra Åsbo hdSkåne. – Namnet avsåg tidigare Klippans pappersbruk (papiermöllen på Clippen 1649), nu inom tätorten Klippans bruk i Västra Sönnarslövs socken strax söder om tätorten och ån Rönneå, och åsyftar en klippa i Rönneå, vid vilken bruket uppfördes 1637. Den nuvarande tätorten Klippan växte fram kring en 1875 anlagd järnvägsstation inom f.d. Gråmanstorps socken och blev 1887 municipalsamhälle med namnet Åby-Klippan (samhället låg på mark tillhörig byn Åby), från 1925 med namnet Klippan. 1945 inkorporerades hela Gråmanstorps socken i den då bildade köpingen Klippan.

Klippans bruk tätort, Västra Sönnarslövs snSödra Åsbo hdSkåne → Klippan.

Klitten tätort, Älvdalens snDalarna. – Detta bynamn, äldst belagt 1539, innehåller klitt, en sidoform till klint. I betydelsen ’starkt framträdande bergstopp’ kan det ha syftat på berget Skärklitt strax nordöst om byn. Men eftersom en åkerbacke med stenröse i byns södra del kallas Klitten, har byn kanske i stället fått namn efter denna upphöjning. Resonemanget förutsätter att detta är den äldsta delen av byn eller, om så inte är fallet, att namnet först bars av gårdarna närmast åkerbacken Klitten. Ordet klitt betyder här ’mindre berg’ eller möjligen (skämtsamt i överförd bemärkelse) ’liten degbit, klimp’, det förra känt från Älvdalen, det senare från Mora.

Klockrike sn, tätort, Bobergs hdÖstergötland. (in) parochia Klokkarike 1345. – Socknen har fått sitt namn från kyrkbyn. Denna låg inte vid den nuvarande kyrkan utan i norra delen av tätorten, där ännu en medeltida kyrkoruin är bevarad. Tätorten har fått sitt namn från byn och socknen men också från en nu nerlagd järnvägsstation. Namnets innebörd är oviss. Det har återförts på ett fornsvenskt *Klokkara-eke ’klockarens ekskog’, men tolkningen är osäker redan p.g.a. att namnet kan ha tillkommit före kristendomens införande.

Kloster bebyggelse, Husby snDalarna → Gudsberga.

Kloster gods, Ås snViske hdHalland → Åskloster.

Kloster f.d. sn, Eskilstuna stadSödermanland → Eskilstuna Kloster.

Klostret by, Varnhems snValle hdVästergötland → Varnhem.

Klubben fiskeläge med väderstation, Nordmalings snÅngermanland → Järnäsklubb.

Klågerup tätort, gods, Hyby snBara hdSkåne. (in) villa Clauethorp 1100-talets mellersta del, (de) Klæpæthorp 1310, (de) Klapæthorp 1314 avskr. (avser godsets föregångare). – Namnets efterled är → torp ’nybygge‘. Förleden innehåller antingen genitiv pluralis av ett forndanskt *klap, motsvarande svenska dialekters klåp ’tjockända’ (den medeltida bebyggelsen låg på en åkerholme strax sydöst om det nuvarande slottet), eller genitiv av ett därtill bildat mansnamn fda. *Klapi. Tätorten har vuxit fram i anslutning till en 1875 öppnad järnvägsstation strax sydväst om slottet.

Kläckeberga sn, Norra Möre hdSmåland. (in) parochia Klækkeberghæ 1350. – Socknen har övertagit namnet från en gård, möjligen den 1100-talsbebyggelse av vilken lämningar påträffats norr om kyrkan. I förleden ingår ett ord fsv. *klække, kanske en kollektivbildning till klack ’bergshöjd’. Ordet kan i så fall ha syftat på en anhopning av höjder. Efterleden innehåller berg.

Klädesholmen sn, tätort, Tjörns hdBohuslän. Klædes-, Kledesholmen 1594, Klessholmen 1659. – Sockennamnet, som givits efter en ö, kan vara bildat till ett ord som hör samman med klase ’klunga’. Utmärkande för ön är att den tillsammans med omgivande mindre holmar bildar en klunga. Skrivningen med -de- är i så fall en anslutning till ordet kläde.

Klämmingen sjö, Daga hdSödermanland. Clemingen 1560. – Sjöns namn sammanhänger troligen med dialektordet klämma ’trång plats mellan två berg’ m.m. Klämmingen är långsmal och har till stor del höga stränder.

Klässbol tätort, Stavnäs snGillbergs hdVärmland. Klädeboll 1540, Klediisborl 1542. – Namnets efterled är → bol ’nybygge; gård’. Förleden är dunkel. Tätorten har vuxit fram kring olika mindre industrianläggningar i anslutning till byarna Norra och Södra Klässbol.

Klövedal sn, Tjörns hdBohuslän. (i) Klouadalssongh 1377. – Socknen har fått namn efter en gård. Detta namn innehåller sannolikt ett ord motsvarande fvn. klauf ’klyfta’. Kyrkan, intill vilken gården legat, ligger på ett berg med en markerad vinkelformig spricka. Efterleden är dal.

Klöverträsk tätort, Nederluleå snNorrbotten. – Tätorten är framvuxen ur en by, 1825 angiven som Klöfverträsk nybygge. Bebyggelsen har namn efter den intilliggande sjön Klöverträsket. Förleden tycks innehålla klöver ’vattenklöver’. I efterleden ingår träsk i betydelsen ’(större) sjö’.

Klövsjö sn, Jämtland. (i) Klifsio 1410. – Socknen har namn efter kyrkbyn, också kallad Klövsjöby(n). Denna har i sin tur övertagit namnet från den intilliggande Klövsjön. I förleden ingår en motsvarighet till dialektordet klöv ’kluven hästbörda, klövjebörda; klövjesadel’ med en ursprunglig betydelse ’något kluvet’. Det kluvna är i detta fall den med Klövsjön sammanhängande Lännässjöns norra del. Den klyvs av Lännäsudden i en nordvästlig och en nordöstlig förgrening. I äldre tid bör således namnet Klövsjön också ha brukats om Lännässjön. 

Kneippbaden stadsdel, Norrköpings stadÖstergötland → Kneippbyn.

Kneippbyn turistort, Västerhejde snGotland. – Namnet återgår på den kurort som läkaren Karl Oskar Kallenberg öppnade på platsen 1907. Här tillämpades ett slags vattenterapi, kneippkuren, uppkallad efter den tyske naturläkaren Sebastian Kneipp (1821–97). På området fanns småhus, pensionat, restaurang, dansrotunda m.m., således en lång rad byggnader vilket gjorde det naturligt att kalla det för by. En liknande bakgrund har stadsdelsnamnet Kneippbaden i Norrköping.

Knislinge sn, tätort, Östra Göinge hdSkåne. (in) Knydhzlingæ 1407 (avser kyrkbyn). – Socknen har sitt namn efter kyrkbyn. Det är en bildning med -linge (→ -inge), ovisst till vilket ord. Tätorten har vuxit fram kring kyrkbyn och en vid denna 1886 öppnad järnvägsstation.

Knista sn, Edsbergs hdNärke. (de) Knistum 1314? – Kyrkbyn har givit socknen dess namn. Förleden är kanske ordet knä, i ortnamn använt om buktningar i terrängen. Efterleden är → sta(d).

Knivsta kn, sn, tätort, Ärlinghundra hdUppland. ecclesie Knifsta 1288. – Tätorten är framvuxen vid en år 1866 inrättad järnvägs- och poststation. Denna förlades knappt 2 km norr om Knivsta kyrka och namngavs efter socknen. Socknen har övertagit namnet från en gård. I förleden ingår möjligen ett mansbinamn fsv. *Knif. Efterleden är → sta(d).

Knutby sn, tätort, Närdinghundra hdUppland. (de) Knutabü 1287. – Tätorten har vuxit fram i området vid kyrkan. Socknen har övertagit namnet från en gård eller by, kanske motsvarande (en del av) nuvarande Prästgården. I förleden ingår dialektordet knut(e) ’bergknalle’. Efterleden är → by ’gård; by’.

Knutstorp gods, Kågeröds snLuggude hdSkåne. (de) Knuthstorp 1354. – Namnet är sammansatt av genitiv av mansnamnet Knut och → torp ’nybygge’.

Knåda tätort, Ovanåkers snHälsingland. Knuda 1542. – Tätorten är framvuxen ur en by. I namnet ingår förmodligen ett med verbet knåda sammanhörande ord knåde, knåda, påträffat i norrländska dialekter med betydelser som ’tätt sammanpackad massa, hop, mängd; degstycke’. Ordet kan också användas om husgytter. Vad det ursprungligen syftat på i detta fall är oklart.

Knäred sn, tätort, Höks hdHalland. (i) Knerodh 1470 (avser kyrkbyn). – Socknen har namn efter kyrkbyn, den nuvarande tätorten. Förledens knä syftar troligast på Krokåns krökning öster om byn eller möjligen på en vägkrök vid bron öster om den gamla kyrkplatsen. Efterleden är → ryd ’röjning’.

Knästorp sn, Bara hdSkåne. (in) Knæstorp 1200-talet (avser kyrkbyn). – Sockennamnet, som är lånat från kyrkbyn, innehåller i förleden troligen ett mansbinamn fda. *Knæ, kanske avseende en person med skadat knä (»han med knät»). Efterleden är → torp ’nybygge’.

Knätte sn, Redvägs hdVästergötland. (j) Knætte sokn 1396. – Socknen har fått sitt namn från kyrkbyn. Det innehåller dialektordet knatt ’bergknalle’ och → vin ’betesmark; äng’. Flera kullar finns i byn; kyrkan ligger på en markerad höjd.

Koberg gods, Lagmansereds snBjärke hdVästergötland. Kobergh 1508. – Namnet kan vara sammansatt av ko och berg, men det kan också tänkas ha tillkommit efter mönster av slottsnamnet Coburg i Bayern. Gården ligger på en mindre höjd.

Kode tätort, Solberga snInlands Nordre hdBohuslän. (j) Kotom 1388, Kode 1573. – Tätorten har fått namn efter en gård. Gårdnamnet innehåller ett i svenska dialekter förekommande kota ’trissa; knöl, klump, utväxt’, syftande på den runda höjd vid vilken Kode ligger. Som bebyggelsenamn synes namnet äldst ha haft plural form (se inl. 3.3.1).

Koijukylä by, Hietaniemi snNorrbotten → Hietaniemi.

Kolbäck sn, tätort, Snevringe hdVästmanland. parrochia Kolbæk 1335. – Det efter kyrkbyn givna sockennamnet åsyftar ursprungligen knappast den förbi tätorten rinnande → Kolbäcksån utan i stället en bäck med mörkt, kolsvart vatten, kanske nuvarande Oxelbybäcken, som rinner förbi kyrkbyn och mynnar i Kolbäcksån. Tätorten har vuxit fram kring en på 1870-talet öppnad järnvägsstation norr om Kolbäcksån. 

Kolbäcksån å, Västmanland. Kohlbäcks Å 1741. – Ån rinner bl.a. förbi → Kolbäck, varav namnet.

Kolmården skog, SödermanlandÖstergötland. Culmard 1303. – Namnet innehåller ett fornsvenskt *mardher ’grusig mark; stenrik eller blockrik mark; grusig eller stenig skog’ e.d. Förleden Kol- står snarast för ’mörk, skuggig’ e.d. eller för ’svart, förkolnad (på grund av skogsbrand)’, även om ett samband med kolning inte kan uteslutas. Jfr → Åmål och → Ödmården.

Kolsnaren sjö, Västra Vingåkers snSödermanland. Kolsnaren 1560. – Sjönamnet kan vara bildat till ett äldre ånamn, fsv. *Kolsn ’den mörka’, en bildning med -sn- till kol, som burits av Vingåkersån eller den korta ån mellan Kolsnaren och Viren.

Kolsva tätort, (f.d. sn) Åkerbo hd, Västmanland. (ij) Kolswadh 1391. – Namnet, som är sammansatt av genitiv av mansnamnet fsv. Kol och vad, åsyftade äldst ett vadställe i Hedströmmen och kom sedan att bli namn på en by, där ett järnbruk anlades på 1540-talet. Socknen hette 1939–51 Bro-Malma (→ Bro och → Malma).

Konga sn, Onsjö hdSkåne. (in) Kunghe 1390 (avser kyrkbyn). – Sockennamnet, som är lånat från kyrkbyn, är av oklart ursprung.

Konga tätort, Södra Sandsjö snKonga hdSmåland. – Tätorten har vuxit upp vid en poststation, som tillkom 1889, och den 1896 öppnade järnvägslinjen. Namnet är givet efter häradsnamnet → Konga härad.

Konga härad hd, Småland. (i) Kurungahæradh 1379. – Konga härad är ett av de fem häradena i det gamla landet → Värend. Det antas att det i häradsnamnet ingående kurungar är en inbyggarbeteckning bildad till bynamnet Kårestad (Korastadha 1402) i Furuby sn. Kårestad är visserligen inte belagt som häradets tingsplats men förmodas ha varit dess gamla samlingsplats.

Konungsund sn, Björkekinds hdÖstergötland. parochie Kununxsunda 1362. – Socknen har fått sitt namn från kyrkbyn. Konungsunds by och den intilliggande egendomen Svensksund är troligen delar av ett ursprungligt Sund. Den särskiljande förleden i Konungsund anger sannolikt att kronan ägt jord i byn. Ordet sund åsyftar i detta namn snarast en nu upptorkad vattenförträngning vid Konungsund och Svensksund men kan även ha avsett ett kärrsund.

Kopparberg tätort, Ljusnarsbergs snNya Kopparbergs hdVästmanland. Nya Kopparbergeett 1635. – Tätorten återgår på ett äldre gruvsamhälle. Namnet innehåller ordet kopparberg ’kopparmalmsfyndighet’. Nya kopparfyndigheter gjordes här på 1600-talet och orten kom att benämnas Kopparberg eller Ljusnars Kopparberg (→ Ljusnarsberg). Jfr → Kopparbergs län.

Kopparbergs län län. – Länet bildades med namnet Kopparbergs län år 1647. Namnet är från och med 1997 ersatt av → Dalarnas län. I det gamla länsnamnet ingår ett äldre namn på Falu gruva, Kopparberget ’bergverket, gruvfältet där man utvinner koppar’ (montis cupri [’kopparberg’] 1288, a Coparbergheno 1347). I samband med upptäckten på 1600-talet av nya kopparfyndigheter i Ljusnarsberg i Västmanland vid Nya Kopparberg eller Ljusnars Kopparberg (→ Kopparberg, → Ljusnarsberg) kom Falu gruva att i särskiljande syfte kallas Stora Kopparberg. Socknen Stora Kopparberg (till och med 1938 Kopparberg) vid Falun har övertagit gruvans namn.

Kopparmora tätort, Värmdö snskgUppland. Kopperemore 1545. – Tätorten har uppstått vid gården Kopparmora och på dess utmark. I förleden ingår troligen koppare ’åderlåtare’, kanske i betydelsen ’fältskär’. Efterleden innehåller dialektordet mor ’(sumpig) granskog’.

Koppom tätort, Järnskogs snNordmarks hdVärmland. – Tätorten har vuxit fram kring en järn- och manufaktursmedja, i bruk 1838–97, samt trä- och pappersindustrianläggningar tillkomna på 1890-talet. Namnet är lånat från den intilliggande byn Koppom (j Koppem 1396), vars namn är sammansatt av kopp, troligen i den från norska dialekter kända betydelsen ’rund förhöjning, kulle’, och → hem ’boplats; gård’. Vid byn finns flera runda höjder.

Koppraböle by, Mörlunda snAspelands hdSmåland → böle.

Kornheddinge by, Kyrkheddinge snSkåne → Kyrkheddinge.

Korpilombolo sn, tätort, Norrbotten. – Namnet, en svensk form av meänk. Korpilompolo, avsåg ursprungligen sjön (Korbolombe 1553) vid vilken samhället växte fram. Förleden, meänk. korpi ’sank granskog, ödemark ’, är sannolikt en omvandling av sam. guorba ’mager betesmark, land härjat av skogseld’. Efterleden är meänk. lompolo ’tjärn, sjöliknande utvidgning i en å’, ett lån från en äldre form av nordsam. luoppal med samma betydelse. Tätortens nordsamiska namn Dállogilli återgår på byns äldre meänkieliska namn Talonkylä. Förleden i detta namn betyder ’gård, hemman’ och efterleden ’by’.

Korrö gd, vandrarhem, LinnerydsÄlmeboda snrKonga hdSmåland. Corro quern 1545 (avser en kvarn), ij Korre 1570. – Namnet innehåller dialektordet korra i betydelsen ’(litet) kärr, sankt ställe’, syftande på sankmarken Olsmaderna som är belägen omedelbart norr om Korrö. Formen med ö, som är ett försök till tolkning av den fornsvenska ändelsen, uppstod på 1900-talet.

Korsberga sn, tätort, Östra hdSmåland. (de ...) Corsbierg 1300-talets början. – Namnet innehåller i förleden ordet kors med oviss syftning. Ordet kan i ortnamn syfta på resta kors eller korsliknande företeelser i terrängen. Efterleden är berg. Kyrkan ligger på en höjd. Namnet har anslutits till plurala ortnamn på -a (se inl. 3.3.1).

Korsberga sn, tätort, Vartofta hdVästergötland. Kasberga sokn 1380 avskr. – Socknen har fått sitt namn från gården Korsberga Stommen (→ Stommen). Det innehåller sannolikt dialektordet kås ’avlång, trång dal mellan berg och höjder’ och betyder då ’berget med ravinen’. Nära kyrkan finns en smal och djup ravin mellan höga kullar. Korsberga järnvägsstation öppnades 1873. Socknen och kanske också Korsberga Stommen har givit namn åt den vid järnvägen och kyrkan framvuxna tätorten.

Korsbetningen område, Visby stadGotland. – Förleden syftar på det s.k. Valdemarskorset. Detta stenkors restes på medeltiden som minnesmärke över de omkring 1 800 män som i slutet av juli 1361 stupade i en sammandrabbning mellan gotländsk allmoge och den danske kung Valdemar Atterdags trupper. De är begravda på denna plats. Efterleden innehåller dialektordet betning ’hage’ och visar att området senare använts som betesmark.

Korskrogen tätort, Färila snHälsingland. – Namnet avsåg från början säkerligen en krog, dvs. ett enklare värdshus. Förleden bör ange att krogen legat vid en vägkorsning, troligast den mellan en tidigare sträckning av vägen Färila–Härjedalen och vägen till Los. Eftersom Korskrog(en) också påträffas på fem andra platser i Dalarna, Närke och Östergötland kan det röra sig om ett vandringsnamn. 

Korsträsk tätort, Älvsby snNorrbotten. – Tätorten (också kallad Kvarnheden) har vuxit fram kring stationen Korsträsk vid en 1894 öppnad järnvägslinje och har närmast fått namn efter stationen. Denna uppfördes på mark till byn Korsträsk (Korsträsk by) längre västerut, varav namnet. Byn har i sin tur lånat sitt namn från den intilliggande sjön Stor-Korsträsket. Förleden Kors- är otolkad. Efterleden är träsk ’(större) sjö’.

Korsvattnet reglerad sjö, Offerdals snJämtland. Korswattnet 1645. – Sjön, som även har kallats Storvattnet, har fyra utpräglade vikar så att dess form påminner om ett kors. Efterleden är vatten i betydelsen ’sjö’. Sjöns sydsamiska namn Kroessejaevrie (jaevrie ’sjö’) har samma betydelse som det svenska namnet. Det är möjligt att det samiska namnet är en översättning av det svenska.

Kortedala stadsdel, Göteborgs stadVästergötland. – Namnet, som tidigare tillkommit en gård och ursprungligen en naturlokal (Korta dahlen 1827), betyder ’den korta dalen’. Det antas ha givits i motsats till Djupedalen, förr namn på en gård och numera kvartersnamn. Namnet har anslutits till plurala ortnamn på -a (se inl. 3.3.1).

Koskullskulle tätort, Gällivare snLappland. – Namnet gavs ursprungligen till en 1825 igångsatt järnmalmsgruva. Förleden syftar på Georg Adolph Koskull, landshövding i Norrbottens län 1816–21 och medlem av en kommission för undersökning av länets malmtillgångar. Efterleden är kulle med obekant syftning.

Kosta tätort, glasbruk, Ekeberga snUppvidinge hdSmåland. – Tätorten har vuxit upp kring glasbruket, som grundades 1742. Namnet är bildat av de första stavelserna i grundläggarnas släktnamn, Anders Koskull och Georg Staël von Holstein.

Kosteröarna ögrupp, Tjärnö snVätte hdBohuslän. (j) nordr Kostom 1398, (j) Kostom 1399. – Namnet har föreslagits motsvara fvn. kostir i betydelsen ’matplatser’, syftande på öarnas goda fiske- och fångstmöjligheter. Efterleden tillades på 1600-talet.

Kovland tätort, Sättna snMedelpad. (i) Koffle 1479 avskr. – Tätorten har vuxit upp kring den år 1901 öppnade poststationen, som fick sitt namn från en by. Namnet har från början sannolikt åsyftat Sättnaån. Det har sammanställts med det dialektala verbet kovla ’vackla, slingra’, ett namn som passar väl in på åns lopp mellan Kovland och Sättna kyrka. Namnet har i sen tid omtolkats som en sammansättning med → land.

Krageholm gods, Sövestads snHerrestads hdSkåne. (aff) Kraghaholm 1401. – Namnets förled innehåller troligen fda. kraka ’kråka’. Efterleden är → holm i betydelsen ’upphöjning över kringliggande mark’ med syftning på sådant läge invid Krageholmssjön. 

Kramfors kn, stad, Ångermanland. – Namnet har ursprungligen tillkommit ett sågverk (Kramforss ... såg(wärk) 1795), som 1742–43 uppfördes av byggmästaren Johan Kristoffer Kramm vid en fors i Skvällsån (nuvarande Kramforsån).

Krankesjön sjö, RevingeSilvåkra snrTorna hdSkåne. Krancke 1684. – Sjöns namn, ursprungligen i formen Kranke, har ansetts kunna innehålla ett adjektiv fda. *krank ’böjd’.

Krapperup gods, Brunnby snLuggude hdSkåne. (de) Krappæthorp 1354. – Namnet innehåller i förleden antingen dialektordet krapp ’trång passage’, i så fall med oviss syftning, eller ett mansbinamn fda. *Krappe ’den krokige’. Efterleden är → torp ’nybygge’.

Kriberg tätort, Lycksele snLappland → Kristineberg.

Kristberg sn, Bobergs hdÖstergötland. Cristbiærgh 1335. – Namnet, som skapats som namn på kyrkan och socknen, uttrycker en bekännelse till Kristus (Krist är en äldre form av Kristus) eller en önskan om hans beskydd över sockenkyrkan. Denna ligger på en liten terrängupphöjning.

Kristdala sn, tätort, Tunaläns hdSmåland. parochie Kristdal 1353, (in) parrochia Crisdalæ 1357. – Tätorten har vuxit fram kring kyrkan. Sockennamnet har uppenbarligen skapats vid sockenbildningen. Förleden innehåller Krist, en i äldre tid ofta brukad form av Kristus. Förleden uttrycker en bekännelse till Kristus eller en önskan om att han skulle vara sockenkyrkans beskyddare. Efterleden dal synes inte kunna motiveras. 

Kristianopel sn, samhälle, Östra hdBlekinge. Christianopel 1600. – På platsen för det nuvarande samhället kring sockenkyrkan grundades 1600 en stad, som gavs namnet Kristianopel efter (den danske) kungen Kristian IV. Namnets efterled är bildad i anslutning till Konstantinopel, det äldre namnet på nuvarande Istanbul i Turkiet (grundat av kejsar Konstantin den store; namnets efterled återgår på grekiskans polis ’stad’). Kristianopel miste sina stadsprivilegier 1679.

Kristianstad kn, stad, Skåne. – Namnet är givet efter den danske kungen Kristian IV, som grundade staden 1614.

Kristianstads län f.d. län, Skåne. Christianstads Len 1617. – Länet inrättades efter tillkomsten av staden → Kristianstad 1614 och fick 1719 den omfattning länet hade tills det 1997 uppgick i → Skåne län.

Kristineberg tätort, Lycksele snLappland. – Det nuvarande gruvsamhällets första bebyggelse var ett krononybygge som upptogs 1887 av Carl Hultdin och hans hustru Kristina. Nybygget fick namn efter hustrun. Efterleden i ortnamnet är väl snarare inspirerad av att nybygget anlades vid berget Viterliden än av nybyggarens kända förhoppningar om att finna rik malm på ägorna (jfr ortnamnselementet berg ’gruvfält, bergverk’). I lokalspråket dras Kristineberg ofta ihop till Kriberg.

Kristineberg del av tätorten Oxie, Malmö stadSkåne. – Bebyggelsen, tidigare en självständig tätort, har vuxit fram kring Oxie station (i f.d. Oxie sn, Oxie hd), öppnad 1874, och kallades därför fram till 1975 för Oxie station (järnvägsstationens namn gavs efter socknen och läget strax sydväst om kyrkbyn Oxie). Det gamla tätortsnamnet Kristineberg, som väl tillkom till undvikande av sammanblandning med tätortsnamnet → Oxie, är givet efter gården Kristineberg (Christinæberg 1810). Gården, som är bildad av hemman tillhörande godset Skabersjö, har sitt namn efter Ulrica Christina Barnekow (1736–1823), maka till Tage Thott på Skabersjö. Efterleden berg är typisk för nybildade herrgårdsnamn från denna tid.

Kristineberg stadsdel, Stockholms stad. Christinæberg 1733. – Namnet är övertaget från Kristinebergs slott. Det är troligen givet efter Christina Stenbock, sonhustru till fältmarskalk Lennart Torstenson som erhöll området i donation av drottning Kristinas förmyndarregering 1644.

Kristinehamn kn, stad, Värmland. – Staden fick sitt namn 1642 efter drottning Kristina. Efterleden åsyftar läget vid Vänern.

Kristinehov gods, Andrarums snAlbo hdSkåne. Christine Håf 1754. – Namnet är givet av och efter ägarinnan Christina Piper (1674–1752), som 1747 instiftade det fideikommiss inom ätten Piper vari godset kom att ingå. Efterleden, som är given efter tysk förebild, var populär i nybildade namn på herresäten under 1600- och 1700-talen.

Kristvalla sn, Norra Möre hdSmåland. Christvalla Capell 1656. – Socknen bildades 1657 genom sammanslagning av delar av Dörby och Förlösa socknar. Av allt att döma innehåller förleden Krist, en i äldre tid ofta brukad form av Kristus. I efterleden ingår ordet vall, kanske enbart med namnbildande funktion utan att någon bestämd betydelse avsetts. Till sockennamnet har namnet på en hälsobrunn, Kristvallabrunn, bildats. Kring brunnsinrättningen har en tätort vuxit fram.

Kristvallabrunn tätort, Kristvalla snNorra Möre hdSmåland → Kristvalla.

Krogsered sn, Årstads hdHalland. – Namnet, äldst omnämnt 1439, är övertaget från kyrkbyn. Efterleden är → ryd ’röjning’. I förleden kan ingå Kroksjön, namn på en sjö vid kyrkbyn, varvid namnet från början lytt *Kroksjöryd. Namnet kan innehålla ordet krok, men vad för slags krokig bildning sjönamnets förled i så fall här avsett är obekant. Det är också möjligt att namnet återgår på *Kroksryd med en förled som innehåller genitiv Kroks av det från medeltiden kända mansnamnet Krok med en inskottsvokal mellan s och r. Med denna tolkning vore Kroksjön snarast att se som en förkortning av *Kroksrydssjön. 

Krokek sn, tätort, förr klosterLösings hdÖstergötland. (til) Krokeekina 1440 (avser klostret). – Socknen har fått sitt namn från klostret och gästgivargården Krokek. Klostret låg där en gammal färdväg från Södermanland till Östergötland korsade landskapsgränsen. Ortnamnet har äldst avsett en krokväxt ek som tjänstgjort som gränsmärke. Tätorten har vuxit fram i anslutning till sockenkyrkan och Krokeks järnvägsstation, den senare anlagd vid en linje som öppnades 1915.

Krokom kn, samt tätort, Rödöns snJämtland. (j) Krokom 1437. – Tätorten, tillika kommunens centralort, är framvuxen kring en 1882 inrättad post- och järnvägsstation. Den övertog namnet från en närbelägen bygdedel i söder på ömse sidor av Indalsälven. Namnet innehåller en fornsvensk dativ pluralform av ordet krok, kanske med syftning på en eller flera krökar i Indalsälven.

Krokstad sn, Sörbygdens hdBohuslän. Krokstada kirkia 1391. – Kyrkbyn har givit socknen dess namn. I förleden ingår antingen mans(bi)namnet fvn. Krókr eller kanske snarare det häri ingående ordet med betydelsen ’krök, böjning, utbuktning’, i så fall väl syftande på en krök av ån som rinner förbi sockenkyrkan. Efterleden är → sta(d).

Kronoberg förr kungsgård, nu slottsruin, Småland. (j) Kronobiergh 1355. – Namnet har i likhet med → Landskrona antagits vara ett uppkallelsenamn med tyska slottsnamn som mönster.

Kronobergs län län, Småland. – Länet, inrättat 1674 och med i stort nuvarande gränser sedan 1687, har fått namn efter den medeltida kungsgården, sedermera borgen → Kronoberg.

Kronovall gods, Fågeltofta snAlbo hdSkåne. Cronewoldgaard 1656. – Godset bildades som säteri 1643 av fem gårdar i byn Fågeltofta. Bakgrunden till det samtidigt givna namnet är okänd.

Krontorp gods, Visnums snhdVärmland. Cronetorpp 1539. – Namnet syftar troligen på att gården ursprungligen var ett s.k. kronotorp, dvs. en odling på mark tillhörig kronan.

Kropp sn, Luggude hdSkåne. (in) Chrop 1368 avskr. – Sockennamnet, som är givet efter kyrkbyn, innehåller ordet kropp i betydelsen ’klump, förhöjning’ med syftning på den höjd där kyrkan ligger.

Kroppa sn, Färnebo hdVärmland. – Socknen, som bildades 1642 genom utbrytning av delar av Färnebo, Karlskoga och Varnums socknar, har sitt namn efter gården Kroppa (Kråppa Gårdh 1611), kallad Nykroppa liksom en där belägen hytta, dvs. smältugn för metallframställning (Nykroppens hytte 1540), där en kyrka uppfördes på 1620-talet. Namnet Nykroppa, som nu också är namnet på den tätort som vuxit fram kring kyrkan och hyttan, är givet i motsats till Gammalkroppa (Gamblekrops hytte 1540), som avser en annan hytta några kilometer längre norrut. I namnen ingår ordet kropp i betydelsen ’klump, förhöjning’, men vad som varit den ursprungliga namnbäraren kan ej avgöras.

Kroppefjäll höjdsträckning, Dalsland. Kroppe-fiähl 1600-talet. – Namnets förled innehåller troligen ordet kropp i betydelsen ’klump, förhöjning’. Efterleden har sammanställts med fjäll i betydelsen ’höglänt, ofta kuperad och länge obebyggd och väglös vildmark’ e.d.

Krylbo tätort, Folkärna snFolkare hdDalarna. Krylsboda 1570, Krylbo 1686. – Tätortsnamnet återgår närmast på de år 1873 tillkomna järnvägs- och poststationerna, namngivna efter en bebyggelse Krylbo. Denna betecknades i jordeböckerna 1565 och 1570 som nybygge. Förleden är möjligen genitiv av det i fornsvenskan belagda mansbinamnet Kryl, snarast med betydelsen ’den puckelryggige’. Efterleden innehåller pluralis av → bod.

  Järnvägsstationsnamnet ändrades 1970 från Krylbo till Avesta Central i samband med att järnvägsstationen Avesta upphörde, 1986 till Avesta-Krylbo och 1987 till Avesta Krylbo. Jfr → Avesta.

Kråkshult sn, Östra hdSmåland. (de ...) Kracsholth 1300-talets början. – Kyrkbyn har givit socknen dess namn. Detta innehåller i förleden sannolikt ett ord motsvarande fvn. krákr ’korp’ eller ett mans(bi)namn bildat till detta. Efterleden är → hult.

Kråksmåla sn, Handbörds hdSmåland. Krogsmala sochn 1465. – Socknen har lånat namnet från kyrkbyn. Förleden kan innehålla krok med syftning på någon krokig äga eller terrängbildning, eller också ingår där mansnamnet fsv. Krok. Efterleden är → måla.

Krångede vattenkraftverk, by, Ragunda snJämtland. (j) Krangedhe 1410. – Kraftverket, som togs i drift 1936, har namn efter läget vid byn Krångede. I bynamnets förled ingår dialektordet krång ’brant sluttning, dalsida’ med syftning på sluttningen mot Indalsälven vid de nu utbyggda Krångedesforsarnas nedre del. Efterleden innehåller → ed ’passage mellan eller utmed vatten’, vilket i detta fall utgörs av det s.k. Krångedesedet förbi nyssnämnda forsar.

Kräcklinge sn, Hardemo hdNärke. (De) Kræklinge 1314? – Sockennamnet, som ursprungligen tillkom kyrkbyn, innehåller sannolikt en inbyggarbeteckning fsv. *kræklingar (→ -inge), bildad till ett ord besläktat med de i svenska dialekter förekommande orden krake ’torr trädgren’, kräkla ’krokig gren’. Namnet betyder då ’kräklingarnas boplats’.

Krägga by, hgd, tätort, Övergrans snHåbo hdUppland. (in) Kreggia 1344. – Namnet innehåller sannolikt ett fsv. *krægge ’dålig skog av små knotiga träd’.

Kräklingbo sn, Gotland. Kreclingabo 1300-talet avskr. – Namnet är sammansatt av en inbyggarbeteckning kräklingar (→ -inge) och → bo ’bygd’. Inbyggarbeteckningen bör ursprungligen ha avsett invånarna i en större gård med namnet *Kräklinge, senare uppdelad på Kräklings och Prästgården. Detta flertydiga namn kan bl.a. sammanhållas med gotländskans kräkla ’torr gren’ och krak ’krok, böjning’. Man kan tänka sig att kräklingar tar fasta på att folket bodde vid en krokig naturformation av något slag, eller också att det rör sig om ett nedsättande ortsboöknamn med innebörden ’de krokiga’. Namnet Kräklingbo kan vara ett primärt sockennamn, tillkommet i samband med sockenbildningen.

Kräklings gd, Kräklingbo snGotland. Kreglings 1523 → Kräklingbo.

Kräkånger äldre namn på Lövsele, by, Lövångers snVästerbotten. Kreckångher 1539. – På begäran av invånarna i Kräkånger beslutades officiellt år 1951 att Kräkånger skulle ändras till Lövsele. Byborna hänvisade i första hand till det obehag de fått vidkännas på grund av sammansättningen Kräkångersnoret (Kräkångers-Noret), binamn på grannbyn Noret. Förleden i Kräkånger kan höra samman med det svenska och norska dialektordet krik(e) ’böjning, krok, (skarp) vinkel’ m.m. Efterleden är fsv. *anger ’(havs)vik’ (→ ånger). Namnet har ursprungligen syftat på en forntida tvärgående vik av Avafjärden öster om byn. Av viken återstår nu restsjön Selet och dess avloppsbäck. Förleden i det nykonstruerade namnet Lövsele är tagen från socknens namn → Lövånger. Efterleden ansluter bland annat till det ovannämnda Selet, bestämd form av sel ’lugnvatten i å eller älv’, här dock med en också på andra håll i Norrland påträffad betydelseutveckling till ’sjö’ e.d. Bynamnet Noret är bestämd form av nor, här snarast ’sund’ med syftning på ett nu uppgrundat sund väster om Ön vid Lövselefjärden. Binamnet Kräkångersnoret har uppstått i förtydligande syfte för att skilja detta namn från t.ex. Noret (också Risbölsnoret), en del av byn Risböle i Lövångers socken.

Kräkångersnoret by, Lövångers snVästerbotten → Kräkånger.

Kuddby sn, Björkekinds hdÖstergötland. Kutbo sokn 1377, Kwta 1386. – Namnet Kuddby, äldre Kutby, är en omformning av Kutbo (sokn) ’kutabornas (socken)’, vilket anslutits till → by ’gård; by’. Till grund för inbyggarbeteckningen kutbo(a)r ligger fsv. Kuta (pluralis; se inl. 3.3.1), som innehåller dialektordet kut ’knöl, puckel på ryggen; backe, kulle’, här åsyftande den mycket markerade, puckelliknande höjd, på vilken Kuddby kyrka ligger.

Kuggören ö med fiskeläge och väderstation i Bottenhavet, Rogsta snHälsingland. Kuggörn 1689, Kuggörarne 1748. – Ön och fiskeläget kallas också Kuggörarna. Förleden kan innehålla ordet kogg (mera sällan kugg), beteckning på ett slags medeltida lastfartyg, eller ordet kugg(e) ’kugge’, här kanske med innebörden ’upphöjning’ (jfr dialektordet kugg ’upphöjning t.ex. i en ojämn väg e.d.’ från Nederkalix i Norrbotten). I efterleden ingår → ör ’(grus)bank’. Den alternativa plurala formen förklaras av att Kuggörarna längre tillbaka bestod av två eller flera grus- eller stenholmar.

Kukkola by, Karl Gustavs snNorrbotten → Kukkolaforsen.

Kukkolaforsen fors i Torneälven, Karl Gustavs snNorrbotten. – Namnet är bildat till bynamnet Kukkola, skrivet Kuckula 1539, sammansatt av ett finskt personbinamn Kukko ’tupp’ och ändelsen -la, som anger boplats. I forsens finska och meänkieliska namn Kukkolankoski ingår genitiv av bynamnet och koski ’fors’. Ett parallellnamn är Jylhäkoski, bildat till jylhä ’väldig, mäktig’.

Kulla sn, Lagunda hdUppland. Collar 1344. – Under medeltiden och fram till mitten av 1500-talet kallades socknen också Bondekulla (De Bondakullum 1344), detta för att skilja den från en annan socken i trakten med namnet Kulla, → Biskopskulla. I namnet ingår pluralis av kulle eller det liktydiga dialektordet kull, här väl med syftning på kullarna vid Kulla kyrka. 

Kulla sn, Åkers skgUppland → Roslags-Kulla.

Kullaberg bergsrygg, Brunnby snLuggude hdSkåne → Kullen.

Kulladal del av Malmö stad, Skåne. – Den ursprungliga namnbäraren var en gård i f.d. Fosie sn, som på 1880-talet fick sitt namn av ägaren efter läget nära en kulle. Det är obekant om efterleden dal är sakligt motiverad eller enbart given efter mönster av de stereotypa fastighets- och villanamn som med herrgårdsnamn som mönster fått stor spridning i modern tid. Namnet överfördes 1898 på den intilliggande järnvägsstationen, som dessförinnan kallats → Fosie, och småningom till ett framväxande egnahemssamhälle.

Kulla-Gunnarstorp gods, Allerums snLuggude hdSkåne. Gunderstorp 1581, Kulle Gundestorp 1708. – Godsets namn innehåller mansnamnet Gunnar och → torp ’nybygge’. Kulla, efter läget på Kullaberg (→ Kullen), är tillagt till åtskillnad mot → Vrams Gunnarstorp. Väster om godset ligger tätorten → Gunnarstorp.

Kullen halvö, Luggude hdSkåne. Kollæ ca 900 avskr., Kollæ 1200-talet. – Namnet, som uttalas med akut accent (som boken av bok), är bestämd form av dialektordet kull ’större, brant kulle’, ursprungligen med syftning på halvöns yttersta bergiga udde, nu vanligen kallad Kullaberg. Redan tidigt har namnet Kullen kommit att avse en större bygd, norra delen av Luggude härad.

Kullerstad sn, Memmings hdÖstergötland. (jn) parrochia Kullarstadha 1230- eller 1240-talet. – Socknen har fått sitt namn från kyrkbyn. Förleden innehåller antingen ett fornsvenskt *kullar ’kulle, höjd’ (jfr dialektordet kuller ’liten backe, kulle’) eller ett mansnamn fsv. *Kullar (jfr dialektordet kuller ’trind karl’). Byn är belägen på en mindre men markerad höjd. Efterleden är → sta(d).

Kullings härad hd, Västergötland. (per [’genom’]) Collanhereth 1257, Colans-, Colandshæræd 1200-talets slut. – Det äldsta belägget, utan -s- i fogen, är en avvikande form. Det samlade fornsvenska beläggmaterialet visar att Kollandshæradh ska ansättas som fornsvensk utgångsform. Häradsnamnet utgår därmed sannolikt från ett fornsvenskt *Kolland. Detta namn, som bör ha avsett en samlingsplats, är att uppfatta som en sammansättning av kol och → land, snarast kanske avseende en plats som utsatts för skogsbrand. Den nuvarande namnformen, som börjar uppträda på 1600-talet, innebär en omtolkning.

Kullings-Skövde sn, Kullings hdVästergötland. Skødwe 1338. – Socknen har fått sitt namn från kyrkbyn. Sockennamnet har samma ursprung som → Skövde. Från och med 1886 heter socknen officiellt Kullings-Skövde. Häradsnamnet → Kulling tillades i särskiljande syfte 1886; jfr → Ale-Skövde.

Kulltorp sn, tätort, Västbo hdSmåland. (de) Kuwlfthorpp 1346, ecclesie Kuwlthorp 1352 avskr. – Förleden innehåller fsv. kuvul ’kåpa, kapuschong’, använt som höjdbeteckning; f i det äldsta belägget är sannolikt en felskrivning. Efterleden är → torp ’nybygge’.

Kultsjön fjällsjö, Vilhelmina snLappland. – Namnet är en försvenskning av sjöns äldre sydsamiska namn, skrivet Kulther 1602. Detta namn är en sammandragen form av Gåaltoe (sjöns nuvarande samiska namn) och jaevrie ’sjö’. Namnets betydelse är inte känd.

kumla Kumla och namn på -kumla är utmärkande särskilt för Mälarlandskapen, därtill väl företrädda i Närke, Östergötland och på Gotland samt sporadiskt också i sydvästra Sverige. Kumla-namnen betecknar så gott som genomgående gamla byar och gårdar inom områden med förhistorisk bebyggelse. Undantagsvis är Kumla inte knutet till bebyggelse utan till ägo- eller terrängområden, så det östgötska sockennamnet → Kumla.

  Kumla-namnen är bildade till ordet kummel, runsvenskt kumbl, i betydelsen ’(grav)minnesmärke’, som i namnen i första hand anses ha avsett resta stenar eller trästavar eller minnesmärken där sådana ingått. Namnen har plural form, fsv. Kumblar, (i) Kumblum. Det rör sig om en speciell ortnamnsplural till det neutrala ordet kummel (se inl. 3.3.1). Såsom det nämnda östgötska sockennamnet visar, kan den plurala namnformen vara knuten till ett ägo- eller terrängområde.

  Kumla-namnen syftar på gravminnesmärken efter äldre bebyggelse. Normalt får man alltså räkna med ödeläggelse och etablering av ny bebyggelse i anslutning till en äldre bebyggelses gravar. En förmedlande länk har rimligen för en huvudpart av Kumla-namnen varit ett icke bebyggelsebetecknande namn Kumla(r) av den typ som ligger till grund för det östgötska sockennamnet → Kumla.

  De allra flesta representanterna för namntypen är osammansatta, men vid sidan av Kumla uppträder också -kumla som efterled. Förlederna är i vissa fall sekundärt tillagda i särskiljande syfte, så t.ex. i de västmanländska bebyggelsenamnen Stockkumla (efter en ägare, Niels Stok i Komblom 1473) och Utkumla (efter läge längre ut mot Mälaren) i Dingtuna socken och sannolikt i de gotländska sockennamnen → Stenkumla och → Träkumla.

  Litteratur: Lars Hellberg: Kumlabygdens ortnamn och äldre bebyggelse (1967), s. 83–99.

Kumla kn, stad, sn, Kumla hdNärke. (in) parochia Kumblum 1307. – Kyrkbyn har givit socknen dess namn. Detta innehåller plural form av ordet kummel ’(grav)minnesmärke’ (→ kumla).

Kumla sn, Övertjurbo hdVästmanland. (ad) ecclesiam Kumblum 1312. – Sockennamnet innehåller kummel ’(grav)minnesmärke’ (→ kumla), sannolikt med syftning på nu försvunna kummel vid kyrkan. Strax söder om kyrkan har i sen tid vuxit fram en mindre tätort, som givits namnet Kumla kyrkby.

Kumla sn, Lysings hdÖstergötland. Kumbla 1332. – Sockenkyrkan och senare socknen har fått sitt namn från det markområde där kyrkan anlades under medeltiden. Namnet innehåller pluralis av kummel ’(grav)minnesmärke’ (→ kumla). Vid kyrkan fanns förr en mängd ättehögar med stenvårdar.

Kumla härad hd, Närke. (ij) Kwmblahæredh 1385. – Häradet har namn efter kyrkbyn i socknen → Kumla. Kumla omtalas 1365 som (in) placito generali, dvs. som »rätt tingstad».

Kummavuopio bebyggelse, Karesuando snLappland. – Namnet på denna Sveriges nordligaste bosättning innehåller meänk. vuopio ’smal vik’. Ortens nordsamiska namn Gobmevuohppi har samma efterled i samisk form. Namnet hänger samman med älvnamnet Kummaeno, sammansatt av meänk. kumma ’besynnerlig(het)’ och eno ’(huvud)älv’. Älvens nordsamiska namn Gobmeeatnu innehåller gobmi ’spöke’ och eatnu ’(stor) älv’. Förhållandet mellan de två älvnamnen är oklart.

Kummelnäs tätort, Boo snVärmdö skgUppland. Kumblenäs 1539. – Tätorten är framvuxen kring en gård med detta namn. Förleden innehåller ordet kummel, här kanske i betydelsen ’vårdkase’. Vilket näs efterleden syftar på är oklart.

Kung Björns hög bronsåldershög, Uppsala, Uppland. Kung Biörns hög 1704. – På grund av läget vid byn Håga förknippades högen troligen redan vid slutet av 1600-talet med den från isländsk tradition kände sveakonungen Bjôrn at haugi (’Björn vid högen’). Högen kallas också Hågahögen.

Kungens kurva affärsområde, Huddinge knSödermanland. – Namnet anspelar på en händelse 1946, då kung Gustav V:s bil körde av vägen i en kurva vid Segeltorp. En bensinmack, som några år senare öppnades i närheten, fick namnet Kungens kurva, och därifrån har namnet överförts till det expansiva affärs- och företagsområdet mellan Segeltorp och Vårby. – 

Kung Karl sn, Åkerbo hdVästmanland. – Socknen bröts ut ur Torpa socken 1700 och namngavs efter den då nyuppförda kyrkan. Namnet (tidigare även Karlskyrka), en hyllning till Karl XII, är väl givet i anslutning till den intilliggande f.d. kungsgården → Kungsör. 1952–70 var Kung Karl även namn på nuvarande Kungsörs kommun (som då inte innefattade dåvarande Kungsörs köping).

Kungsbacka kn, stad, Halland. pars mea [’min del (av)’] castri Konghensbacke 1382, (i) Kongæsbacke 1403. – Förleden syftar på att platsen hyste kunglig egendom. Efterleden innehåller antingen en böjningsform av backe ’backsluttning’ eller ett ortnamn i böjd form, *Backa, i båda fallen dock med obekant syftning. Kungs- har lagts till i särskiljande syfte med tanke på andra Backa i norra Halland, t.ex. i grannsocknen Vallda.

Kungs-Barkarö sn, Åkerbo hdVästmanland. Berkarnæ 1347, Kwnunxberkarnæ 1350 (avser en gård). – Socknen har fått sitt namn efter den gamla kungsgården vid kyrkan, varav tillägget Kungs- till åtskillnad från socknen → Västerås-Barkarö, tidigare Bond-Barkarö. Förleden i Barkarö, fsv. Bærk-, syftar på björkbestånd. Efterleden innehåller pluralis av → arin ’grusö, grusig mark’. Bebyggelsen vid kyrkan ligger på en höjd.

Kungsgården tätort, Ovansjö snGästrikland. (j) Kongx gardin 1518. – Tätortsnamnet tycks närmast återgå på en järnvägs- och en poststation, inrättade 1857 resp. 1863. Järnvägsstationen lär ha byggts på mark tillhörig gården Kungsgården. Gårdens namn förklaras av att den var kronoegendom till 1549. På medeltiden kallades den Vibol. Förleden i detta namn kan innehålla ett ännu äldre namn på gården, *Vi (→ vi ’helig plats, kultplats’). Efterleden är → bol ’nybygge; gård’.

Kungshamn tätort, Sotenäs hdBohuslän. Stranden Kongs-Hamn 1746. – Namnet avsåg ursprungligen ett fiskeläge. Det kan möjligen sammanhållas med Kungsviken i Morlanda socken (j Kunungx vikkenne 1423). Fiskeläget kan antingen ha legat på kungens, dvs. kronans, mark eller temporärt ha fungerat som kronans tullstation. 

Kungshamn gd, Alsike snÄrlinghundra hdUppland → Kungshamn-Morga.

Kungshamn-Morga naturreservat, Alsike snÄrlinghundra hdUppland. – Området omfattar i huvudsak mark under gårdarna Kungshamn och Morga (den senare nu benämnd Fredrikslund). Bakgrunden till namnet Kungshamn (Kungzhampn 1679) är inte känd. Ett äldre namn på gården är Flottsund (iuxta Fløtasvnd 1295, avseende ett sund). I förleden kan ingå dialektordet flöte ’avlagring från vatten, sediment; grund’. Namnet har ursprungligen syftat på Fyrisåns utlopp i sjön Ekoln. Flottsund betecknar numera området vid Flottsundsbron och den intilliggande villabebyggelsen. Morga (in Morghæ 1303) sammanhänger med dialektordet morg ’boss, skräp; murket trä’, i sin tur en bildning till dialektordet mår ’hög av sönderkrossade ting; kornig, sandig eller puderaktig massa’ m.m. Namnet kan i detta fall ha åsyftat den sandiga terrängen. Bebyggelsen Morga splittrades med tiden i det nu försvunna Nedermorga (Nedhre Mårga 1596) och Övermorga (Öffre Morga 1554), numera kallat Fredrikslund, möjligen efter Fredrik Ulrik Sack som ägde gården under 1700-talets senare hälft. Morga brukas i dag som namn på terrängen vid den gamla bebyggelsen.

Kungshatt ö i Mälaren, Lovö snFärentuna hdUppland. Kongzhatt 1652. – På öns sydsida finns ett berg med samma namn. Ön har fått namn efter berget. Förleden syftar med största sannolikhet på att området varit i kunglig ägo. Efterleden är hatt, här i betydelsen ’hattliknande höjd’.

Kungsholmen stadsdel, Stockholms stad. Konungszhollmen 1672. – Öns gamla namn var Munkelägret. I samband med att en församling instiftades på ön 1672 framkom dock från kyrkans håll önskemål om att det katolskt klingande namnet skulle bytas ut. Riksrådet föreslog namnet Karlsholmen till kung Karl XI:s ära, men denne ska ha svarat: »Efter Riddarholmen ligger här vid staden, Drottningholm ett stycke härifrån, varföre må icke Kongsholmen ligga däremellan?» Därmed var namnet knäsatt. Det äldre Munkelägret är känt från 1550-talet; av allt att döma är det en ombildning av ett äldre Munkelederne. Förleden i detta namn syftade på att större delen av ön under medeltiden ägdes av gråbrödraklostret på Riddarholmen. I efterleden syns öns äldsta belagda namn, Lederne eller Liderne (Lithernæ 1288), vilket har föreslagits innehålla en fsv. förled motsvarande dagens lid ’sluttning’ och den kända önamnsefterleden → arin.

Kungshult tätort, gd, Skarhults sn (tätorten även i Östra Strö sn)Frosta hdSkåne. – Gården Kungshult, som bildades i mitten av 1800-talet genom sammanläggning av flera mindre gårdar, har sannolikt fått sitt namn i anslutning till en närbelägen, nu försvunnen bebyggelse Kungshultshus (Kongshultshuset 1794). Namnet, som i efterleden innehåller → hult, avsåg ursprungligen Kungshulta skog, en skog tillhörig kronan (varav förleden), som ligger söder om Kungshults gård. Tätorten norr om gården har vuxit fram kring en 1897 öppnad järnvägsstation.

Kungs-Husby sn, Trögds hdUppland. Kongs Huseby 1528. – Kallas också, liksom i äldsta tid, Husby (ii Husabysogn 1392). Socknen har lånat namnet från en kungsgård (→ husaby), vilken i dag väl närmast motsvaras av den nuvarande kyrkbyn, Husby by. Kungsgården kallades under medeltiden också för Husby Trögd och liknande (Husaby Trøg 1270; se → Trögds härad). Då det inom Trögds härad finns två andra husabyar, → Husby-Sjutolft och Husby i Vallby socken, har tillägget Kungs- gjorts i förtydligande syfte.

Kungsleden långfärdsled, Lappland. – Då leden planerades i början av 1900-talet var den tänkt som fjällvandrarnas »kungsväg», dvs. som fjällvärldens viktigaste vandringsled i turistsammanhang. Namnet lär ha tagits i bruk på 1920-talet.

Kungslena sn, Vartofta hdVästergötland. Leena sookn 1277. – Socknen har fått sitt namn, som har plural form (se inl. 3.3.1), från kyrkbyn. Det innehåller fsv. *len ’sluttning’, samhörigt med bl.a. det norska dialektordet lein ’sluttning’ och gotiskans hlain(s) ’kulle, höjd’. Namnet syftar på byns läge på Varvsbergets sluttning. Den redan under medeltiden tillagda förleden Kungs-, äldre Konungs-, utvisar byns gamla egenskap av kronodomän.

Kungsnäs gd, Näs snJämtland. Konngsness 1362 avskr. – Förleden syftar på att gården tidigt hörde till kronan. Enligt traditionen var det hit kung Magnus Eriksson och drottning Blanka flydde undan digerdöden vid 1300-talets mitt. Under samma århundrade tycks gården även ha kunnat kallas Hackås-Näs (efter grannsocknen → Hackås till vilken Näs socken var annex) eller enbart Näs. Efterleden avser det breda näs i sjön Näkten på vilket gården ligger, jfr → Näs.

Kungsåra sn, Siende hdVästmanland. (apud) ecclesiam Haara 1308; Konungxhara 1371 (avser kyrkbyn). – Socknen har sitt namn efter kyrkbyn, nu kallad Kungsbyn, en f.d. kungsgård. Kungsbyn och kyrkan ligger på en betydande höjd, som markant framträder i landskapet. Det ursprungliga namnet, fsv. Hara (med långt första a), som skulle ha gett nusvenskt Håra, har sekundärt fått tillägget Konungs-. Namnet Hara är att förstå som en ursprunglig sammansättning *Ha-hara (med långt a i Ha-) med dialektordet har ’stenig mark, stenröse’ som efterled och en motsvarighet till adjektivet fvn. hár ’hög’ som förled med syftning på den steniga höjden. Samma ursprung har Håra (in Harum 1347), by, Villberga sn, Trögds hd, Uppland.

Kungsängen sn, tätort, Bro hdUppland. – Tätorten är framvuxen kring en järnvägsstation, tillkommen vid en 1875 öppnad linje och benämnd Kungsängen. Från och med 1877 var namnet också knutet till en poststation. Det innehåller ordet kungsäng ’kronoäng, äng tillhörande kronan’, dock oklart med vilken närmare syftning. Socknen, vars kyrka är belägen invid tätorten, namnändrades till Kungsängen 1967 efter att ha hetat Stockholms-Näs sedan 1886. Dessförinnan var sockennamnet Näs (in Næsi 1307) med syftning på läget på ett i Mälaren utskjutande näs. Namnet Stockholms-Näs hade tidigare burits av en postanstalt 1875–76. Samtidigt som Näs 1886 byttes ut mot Stockholms-Näs ändrades Näs som namn på två andra uppländska socknar till → Enköpings-Näs och → Uppsala-Näs. Av tydlighetsskäl hade stadsnamnen Stockholm, Enköping och Uppsala vid den tidpunkten länge ingått i socknarnas adresser.

Kungsäter sn, tätort, Marks hdVästergötland. Kunungasætter 1326 avskr. (avser en gård eller by). – Tätorten är framvuxen ur några bebyggelser i kyrktrakten. Socknen har hämtat sitt namn från en bebyggelseenhet som numera omfattar endast prästgården, sedan flera delar brutits ut därur och blivit självständiga gårdar eller byar. Om den ursprungliga egendomen eller en del därav varit kronogods, kan detta förklara namnleden Kung-. Efterleden kan innehålla → säter i betydelsen ’utmarksäng’; i sådant fall kan Konunga-/Konungs- sekundärt ha fogats till ett ursprungligt *Sæter. Enligt ett förslag betyder Kungsäter ’kungarnas/kungens vistelseort’; jfr de fornvästnordiska orden setr ’bostad, uppehållsort’ och prestsetr ’prästgård’.

Kungsör kn, tätort, SödermanlandVästmanland. – Namnet avsåg äldst en sedan Gustav Vasas tid känd kungsgård (Konungzör 1539, Ören 1540), vars sentida avläggare är Norra Kungsladugården och Södra Kungsladugården, belägna norr och söder om tätorten i Kungs-Barkarö respektive Kung Karls socken. Efterleden i namnet Kungsör är → ör ’grus(bank)’, väl med syftning på en passage över Arbogaån. Efter en flyttning av kungsgården 1554 bar den en kortare tid namnet Ulvesund (ulv ’varg’) efter en närbelägen del av Mälaren. I kungsgårdens närhet växte under 1600-talet fram ett mindre samhälle, där en kyrka byggdes för den år 1700 ur Torpa socken utbrutna socknen → Kung Karl. Samhället var köping 1907–51. 1971 blev Kungsör namn på de sammanslagna kommunerna Kungsör och Kung Karl. Kommunen Kungsör hör i sin helhet till Västmanlands län men är delad mellan landskapet Västmanland (socknarna Kungs-Barkarö och Björskog) och landskapet Södermanland (socknarna Kung Karl och Torpa).

Kungälv kn, stad, Bohuslän. Konungahellu ca 1280. – Ortnamnet har troligen äldst lytt *Hella, åsyftande en berghäll använd som landningsplats för båtar e.d. i det medeltida Kungahälla väster om den nuvarande staden. Förleden, som är genitiv pluralis av konung, har väl lagts till i särskiljande syfte. Den har antagits åsyfta ett konungamöte som ska ha skett på denna plats. Efterleden förvanskades i slutet av 1400-talet till älv (Congelff 1498), beroende på läget vid Nordre älv, en av Göta älvs mynningsarmar.

Kurravaara by, Kiruna stadLappland. – Namnet, som är övertaget från ett berg med en djup ravin vid samhället, är en meänkielisk form av nordsam. Gurravárri. Namnlederna är gurra ’skåra, smal sänka i en fjällrygg’ och várri (meänk. vaara) ’berg’.

Kusmark tätort, Skellefteå snVästerbotten. (i) Kusemarch 1500. – Tätortsnamnet är taget från en by. Förleden kan innehålla ett mansbinamn fsv. *Kuse, sammanhängande med ordet kuse som i norrländska dialekter kan ha många betydelser, ’husbonde; skalbagge; orm; varg’ m.fl. Efterleden är → mark ’nybygge i skog eller på utmark’. 

Kuttainen tätort, Karesuando snLappland. – Namnet på byn, som delas av riksgränsen, har på meänkieli även formen Kuttanen och anses innehålla namnet på en tidig bebyggare. Tätortens nordsamiska namn Guhttáš återgår på det meänkieliska namnet, jfr → -nen. Byns äldre parallellnamn Tulinkisuanto, skrivet Tulinge soua 1553,  är givet efter ett lugnvatten i Muonioälven. Detta innehåller ändelsen → -nki och återgår sannolikt på en bildning till nordsam. dolla ’eld’, belagd i bergnamnet Dolosvárri, meänk. Tulinkivaara, i närheten. Efterleden är meänk. suanto ’lugnvatten’.

Kvarken del av Bottniska viken mellan Umeå i Västerbotten och Vasa i Finland→ Norra Kvarken.

Kvarnberget bergssträckning, Frostvikens snJämtland → Kvarnbergsvattnet.

Kvarnbergsvattnet sjö, Frostvikens snJämtland. Quarnbärgz Wattnet 1645. – I förleden ingår Kvarnberget, namn på en bergssträckning, också kallad Kvarnbergsåsen, längs sjöns södra sida. Förleden i bergnamnet syftar på äldre tiders brytning av kvarnsten i området. Efterleden i sjönamnet innehåller vatten i betydelsen ’sjö’.

Kvarnbergsåsen bergssträckning, Frostvikens snJämtland → Kvarnbergsvattnet.

Kvarnsveden stadsdel, pappersbruk, Borlänge stadDalarna. – Namnet är taget från en gård som låg vid Dalälven och som finns omnämnd 1843 tillsammans med en tullmjölkvarn. Förleden syftar på denna eller en tidigare existerande kvarn. Efterleden är sved ’svedjeland’. Pappersbruket, som igångsattes år 1900, namngavs efter den närbelägna gården. Bruket och de 1903 resp. 1904 tillkomna järnvägs- och poststationerna har väl medverkat till att Kvarnsveden blev namn också på stadsdelen.

Kvarntorp samhälle, Ekeby snSköllersta hdNärke. Quarnetorp 1554. – Tätorten, vars namn återgår på en gård, har vuxit upp kring det där belägna skifferoljeverket. Namnet innehåller ordet kvarn, väl syftande på en dylik i den förbiflytande bäcken. Efterleden är → torp ’nybygge’.

Kvarsebo sn, Östkinds hdSödermanland (Östergötlands län). – Socknen kallades äldst Christinæ kapell efter ett kapell som i sin tur fått namn efter Karl IX:s gemål Kristina. Senare erhöll socknen namnet Kvarsebo från kyrkbyn (Qwærnosabodha 1377). Ortnamnets efterled är pluralis av → bod eller av fsv. abodh ’åbod, bod vid en å’. Förleden innehåller ett fornsvenskt *qværnos ’åmynning med kvarn’ eller ett ortnamn fsv. *Qværn(o)os(a) ’ån Qværnas (dvs. Kvarnåns) mynning’. Kyrkan ligger nära utloppet av en mindre å.

Kvekgården museigård, Fröslunda snLagunda hdUppland. (in) Kwek 1347. – Bynamnet Kvek innehåller sannolikt ett ord besläktat med adjektivet kvick som egentligen betyder ’levande’. En motsvarighet till *kvek i ortnamnet är bevarat i det norska dialektordet kveik som kan betyda ’uppfriskning, nya krafter, uppmuntran’ eller ’nyuppväxande skog, yngel’ m.m. Vad ordet skulle syfta på i ortnamnet är oklart; man har föreslagit antingen ’källa’ eller ’ungskog’.

Kvenneberga sn, Allbo hdSmåland. ecclesie Quænabiærghum 1273. – Prästgården har givit socknen dess namn. Detta kan i förleden innehålla antingen en inbyggarbeteckning med betydelsen ’sumpmarksbor’, bildad till ett fornsvenskt *kvadhn ’smuts, dy’, eller ett gammalt namn på Tvärån, bildat till samma ord. Prästgården ligger på en markerad förhöjning i landskapet. Den omgivande terrängen kan i forntiden ha utmärkts av sankmark. Efterleden är fsv. biærgh, en biform till berg. Om namnets plurala form se inl. 3.3.1.

Kverrestad sn, Ingelstads hdSkåne. (ij) Qwærnastadha 1396 (avser kyrkbyn), (in) Quæristatha 1404. – Sockennamnet, som har lånats från kyrkbyn, kan vara en sammansättning av → sta(d) och genitiv av ett mansnamn fda. *Kværir/Kvære eller ett äldre namn *Kvær(a) på den strax söder om kyrkan rinnande ån. En annan möjlighet är att namnet innehåller pluralis av fda. kværnastath ’kvarnplats’, då emellertid bortfallet av n blir svårförklarat.

Kvibille sn, tätort, Halmstads hdHalland. (in) parrochia Quithbillæ 1300-talets förra del. – Sockennamnet är lånat från kyrkbyn, den nuvarande tätorten. I förleden kan ingå fda. kvith ’mage, kved’ med syftning på någon terrängformation. Efterleden kan innehålla bill ’plogbill’ och syfta på någon plogbillsliknande bergsformation.

Kvicksund tätort, Tumbo snVästerrekarne hdSödermanland. – Vid det smala Kvicksund mellan Mälarfjärdarna Blacken och Galten fanns i början av 1880-talet järnvägsstation (öppnad för trafik 1877), post- och telegrafstation, tegelbruk och ångbåtsstation. Namnet innehåller troligen adjektivet kvick med syftning på strömdrag i sundet.

Kvidinge sn, tätort, Södra Åsbo hdSkåne. ecclesie (in) Qwithingi 1307 avskr. – Kyrkbyn har givit socknen dess namn, som innehåller en inbyggarbeteckning (→ -inge), kanske bildad till fda. kvith ’mage, kved’ med syftning på någon terrängformation. Tätorten strax söder om den gamla kyrkbyn har vuxit fram kring en år 1875 öppnad järnvägsstation. Jfr sockennamnet → Kviinge som har tolkats på samma sätt som Kvidinge.

Kviinge sn, Östra Göinge hdSkåne. ecclesie Qujthinghe 1372. – Sockennamnet, som har givits efter kyrkbyn, har tolkats på samma sätt som sockennamnet → Kvidinge.

Kvikkjokk fjällby, Jokkmokks snLappland. Quickjock 1671. – Namnet är en försvenskning av lulesam. Guojkkajåhkå, ett äldre namn på den forsrika bäcken Gámájåhkå, som flyter förbi byn. Namnet är sammansatt av guojkka ’fors’ och jåhkå ’större bäck, å’. Byns samiska namn sedan 1660-talet, Huhttán, återgår på ett svenskt Hyttan och åsyftar malmhantering.

Kville sn, Kville hdBohuslän. (j) Kuilda sokn 1315. – Kville är ett gammalt bygdenamn (A Quilldum ca 1250). Det är också namn på kyrkbyn i Kville socken, och i kyrkbyn finns förklaringen till namnet. Detta innehåller dialektordet kvill, sannolikt i betydelsen ’gren av å; (plats för) sammanflöde av vattendrag’. Vid kyrkbyn rinner flera åar samman och bildar en större å, Kvillebäcken. Bygdenamnet utgår från det till byn knutna namnet.

Kvillebäcken stadsdel, Göteborgs stadVästergötland. Qwillebäcken 1717. – Stadsdelens namn är övertaget från en mindre bebyggelse, som var belägen vid mynningen av Kvillebäcken. Bäcken hette i äldre tid Kvillen och var ett större vattendrag som löpte tvärs över Hisingen och förband den norra och södra armen av Göta älv. Namnet innehåller dialektordet kvill, här i betydelsen ’en mindre arm av ett vattendrag’ e.d.

Kville härad hd, Bohuslän. (A) Quilldum 1200-talet. – Häradsnamnet är ett gammalt bygdenamn, som också tjänat som skeppsredenamn (→ härad). Se vidare sockennamnet → Kville.

Kvillinge sn, Bråbo hdÖstergötland. Quillinge 1348. – Socknen har fått sitt namn från gården Kvillinge. Det är bildat med → -inge till svenska dialekters kvill ’(plats för) sammanflöde av vattendrag’, här åsyftande ett bäckmöte sydväst om kyrkan och prästgården.

Kvillsfors tätort, Ökna snÖstra hdSmåland. – Tätorten har vuxit upp kring pappersbruket och järnvägen, som öppnades för allmän trafik 1885. Namnet är bildat till bynamnet Kvill (Quill 1530-talet), som betyder ’gren av å; (plats för) sammanflöde av vattendrag’. Byn ligger vid en gren av Emån. Till bynamnet har fogats fors, en för namn på bruksorter vanlig efterled.

Kvinnaböske by, Grevie snBjäre hdSkåne. Quindeboske 1584. – Namnet är sammansatt av genitiv pluralis kvighna av fda. kvigha ’kviga’ och dialektens byske ’busksnår’ och kan översättas med ’buskaget där kvigor brukar hålla till’.

Kvinnestad sn, Gäsene hdVästergötland. Quinnizstadha sokn 1413. – Socknen har fått sitt namn från kyrkbyn. Det kan innehålla fsv. qvinde ’kvinnfolk’. Efterleden är → sta(d).

Kvisljungeby tätort, Björlanda snVästra Hisings hdBohuslän. Kutlung(h)abø 1388, 1402, Kwsslingeby 1544, Quislingbi 1568, Quissliungby 1758. – Namnets förled är genitiv av en personbeteckning kutlungar, snarast bildad till ett från svenska dialekter känt terrängbetecknande kut ’knöl, kulle’. Skrivningen Kwssl- (att utläsa Kus(s)l-) har på 1500-talet uppfattats som Quissl-, och senare har namnet anslutits till växtbeteckningen ljung. Efterleden är → by ’gård; by’.

Kvismaren f.d. sjöar, våtmark, SköllerstaAskers hdNärke. Quisnaren 1560. – Sjönamnets fornsvenska form bör ha lytt *Kvisnir och betydelsen ha varit ’sjön som förgrenar sig’. Formen på -maren är sannolikt påverkad av sjön Hjälmarens nutida namnform.

Kvissleby tätort, Njurunda snMedelpad. (i) Quyssle 1535, Quislä 1545. – Byn Kvissle har givit tätorten dess namn. Detta innehåller det norrländska dialektordet kvissel ’älvfåra’, syftande på en tidigare älvfåra eller ett sund, som skilt en i Ljungans mynningsfjärd utskjutande udde från fastlandet. 

Kvistbro sn, Edsbergs hdNärke. (in) Ecclesia Quistbro 1309. – Namnet avsåg äldst den bro (Qwisbro broo 1428) som vid Kvistbro kyrka går över Svartån. Denna bro bör enligt namnets förled ha föregåtts av en brobank gjord av ris och kvistar.

Kvistofta sn, Luggude hdSkåne. ecclesie Quistofthæ 1351. – Sockennamnet, lånat från kyrkbyn, innehåller i förleden kanske ordet kvist med syftning på en framspringande del av en ås på platsen för den gamla kyrkbyn. Senare leden innehåller toft, en sidoform till → tomt.

Kvänum sn, tätort, Skånings hdVästergötland. Quenem sokn 1428. – Socknen har fått sitt namn från den medeltida kyrkbyn. Det kan innehålla ett gammalt namn på Kvänumsån, ett fornsvenskt *Qvædhna ’Dyån, Sumpån’ e.d. Efterleden innehåller → hem ’boplats; gård’. Socknen och Kvänums by har givit namn åt tätorten. Kvänums järnvägsstation, ett stycke norr om sockenkyrkan, anlades vid en 1899 öppnad bandel; kring stationen har tätorten vuxit fram.

Kvärlöv tätort, Annelövs snOnsjö hd samt Saxtorps snHarjagers hdSkåne. Quædelöf 1245 sen avskr., Kuæthælof 1352 avskr. (avser byn). – Förleden i detta gamla bynamn kan innehålla fda. *kvæthar ’sumpmarksbor’, fda. *kvæth ’smuts, slam, sumpmark’ eller ett likalydande *Kvæth som äldre namn på den förbiflytande Saxtorpsån. Trakten kring byn synes i äldre tid ha utmärkts av sankmark. Namnets efterled är → löv.

Kymbo sn, Vartofta hdVästergötland. (de) Tiumu 1225 (avser kyrkbyn). – Socknen har fått sitt namn från kyrkbyn. Det återgår på böjd form av ett fornsvenskt Tiuma som kan betyda ’höjdsträckning’. Byn har ett högt läge på en moränvall. Inskottet av b i namnet kan bero på inverkan från ortnamnsefterleden → bo.

Kymmendö ö, Ornö snSotholms hdSödermanland. Tijmmendö 1539, Kimendö 1578 (beläggen avser en gård). – Namnet bärs också av en gård på ön. Gårdnamnets officiella stavning ändrades 1952 från Timende till Kymmendö; i andra sammanhang hade stavningen med T- övergivits redan i början av 1600-talet. Namnets fornsvenska form var sannolikt *Thiudhmunda(r)ø. I detta ingår i förleden troligen genitiv av mansnamnet fsv. Thiudhmund, kanske avseende öns förste bosättare. Efterleden är ö. Namnet kan ha kommit till i sen vikingatid med syftning på en dåtida ö som utgjorde den södra delen av dagens Kymmendö. Namnets genuina uttal är »Tjymmendö».

Kynnefjäll bergsträckning, Bullarens, SörbygdensTunge hdBohuslän samt ValboVedbo hdDalsland. – Namnet är givet efter Kynne älv, ett äldre *Kyrna, en bildning till förleden i namnet på dess källsjö, (Södra) Kornsjön. Efterleden är fjäll i betydelsen ’vidsträckt, kal bergsmark’.

Kynne älv älv, Bohuslän → Kynnefjäll.

Kyrkebols gd, Hellvi snGotland → Hellvi.

Kyrkeby by, Harestads snInlands Södre hdBohuslän → Harestad.

Kyrkeby by, Etelhems snGotland → Etelhem.

Kyrkefalla f.d. sn, Kåkinds hdVästergötland → Tibro.

Kyrkenorum by, Norums snInlands Nordre hdBohuslän → Norum.

Kyrketorp, Norra, Södra snr, Västergötland → Norra Kyrketorp och → Södra Kyrketorp.

Kyrkheddinge sn, tätort, Bara hdSkåne. (de) Heddingi 1100-talets mellersta del, (i) Kirkehæddinge 1483 (avser kyrkbyn). – Sockennamnet är lånat från kyrkbyn. Denna samt grannbyn Kornheddinge och byn Mossheddinge i grannsocknen Esarp utgör delar av ett ursprungligt område kallat Heddinge, senare uppdelat på tre byar, vilkas namn småningom försetts med särskiljande förleder (Kyrk- på grund av att en kyrkby avses). Namnet Heddinge innehåller en inbyggarbeteckning (→ -inge), sannolikt bildad till den dialektala växtbeteckningen hadd, avseende ängsull, som växer på sankmark. Mossheddinge ligger vid en förr vidsträckt kärrmark längs Torrebergabäcken (varav förleden fda. mos ’mosse’), och mellan Kornheddinge och Kyrkheddinge utbredde sig förr en annan vidsträckt sankmark. Förleden i Kornheddinge, förr Koddheddinge (Kwdhæddinge 1483), innehåller dialektens kodd ’knöl; pung, testikel’, möjligen med syftning på en eller flera höjder vid bebyggelsen. På grund av icke önskvärda associationer byttes förleden kring sekelskiftet 1600 ut mot Korn-, alternativt det på orten ännu brukade Mellom- med syftning på byns läge mellan Kyrkheddinge och Mossheddinge. Tätorten Kyrkheddinge har vuxit fram kring kyrkbyn och längs landsvägen mot Staffanstorp.

Kyrkheden f.d. namn på tätorten Ekshärad, Ekshärads snÄlvdals hdVärmland. – Namnet avsåg ursprungligen ett mindre område invid Ekshärads kyrka, bestående av klockarbostaden och dess ägor, och kom senare att beteckna den under 1900-talet framväxande tätorten. Området är en del av en längs Klarälven löpande, brant, skogbeväxt sluttning, i dialekten benämnd hed. Tätortens namn ändrades 1980 till → Ekshärad.

Kyrkhult sn, tätort, Listers hdBlekinge. Kyrckhylt 1555, Kirkeholdt 1612 (avser kyrkbyn). – Socknen har sitt namn efter kyrkbyn. Det innehåller i efterleden → hult och kan tolkas antingen som ’hultet vid kyrkvägen mot Jämshög’ (Kyrkhults socken bröts ut ur Jämshög på 1860-talet) eller som ’hultet ägt av kyrkan’. Tätorten har vuxit fram kring kyrkbyn.

Kyrkoköpinge sn, Skytts hdSkåne. (Jn) Kirkykøpingæ 1303 (avser kyrkbyn). – Sockennamnet innehåller i efterleden en stelnad form i dativ singularis av fda. køping ’handelsplats’. Förleden har säkerligen tidigt tillagts för att åtskilja bebyggelsen från den angränsande kyrkbyn → Dalköpinge. De båda byarna kan ursprungligen, tillsammans med den mellanliggande byn Mellanköpinge (inom Kyrkoköpinge socken), ha utgjort en enda by som senare delats. Den äldsta kyrkan kan ha byggts i nuvarande Kyrkoköpinge.

Kyrksten tätort, Bjurtjärns snKarlskoga hdVärmland. – Tätorten, som har vuxit fram från 1970-talet, har sitt namn efter en gård (Kyrkiosten 1648). Den ursprungliga namnbäraren är en nära gården belägen stor sten, Kyrkstenen, men anledningen till namnet är inte känd. Gårdens namn skrivs sedan gammalt officiellt Kyrkosten (så fortfarande i fastighetsregistret), medan tätortens officiella namnform är Kyrksten. 

Kyrkås sn, Jämtland. (j) Kirkivos soken 1440. – Socknen kallades först Hjällsjöås (i Hiælzsioasa sokn 1407), där förleden utgörs av sjönamnet Hjällsjön (numera stavat Gällsjön) och efterleden ås syftar på den ås i vars sydsluttning både Gällsjön och socknens medeltidskyrka ligger. I början av 1400-talet ändrades sockennamnet till Kyrkås. Möjligen hade kyrkan och närbelägna gårdar dessförinnan lagts öde i samband med digerdöden omkring 1350. Kyrkås skulle i så fall betyda ’åsen med ödekyrkan’. Om namnet av okänd anledning ändrats utan att kyrkan varit ödelagd blir betydelsen helt enkelt ’åsen med kyrkan’. Möjligen har socknen övertagit Hjällsjöås och/eller Kyrkås från nuvarande Kyrkbyn. På 1840-talet byggdes ny sockenkyrka i byn Lungre.

Kyrkås sn, Barne hdVästergötland. Kyrkieåss 1540 (avser kyrkbyn). – Socknen har fått sitt namn från kyrkbyn. På en höjd på byns mark är kyrkan uppförd. Ett äldre namn på socknen var Sandbäck (Såndbech 1540), som lånats från gården Sandbäck och äldst burits av ett vattendrag rinnande genom sandig mark vid gården.

Kåbdalis by, Jokkmokks snLappland. – Namnet är en försvenskning av lulesam. Goabddális, som är en bildning till goabdes ’spåtrumma’. Det återgår på det intilliggande berget Goabddálisvárre, men den sakliga bakgrunden är oklar.

Kåddis by, Umeå snVästerbotten. (de) Caadis, (de) villa Kadiis 1324. – Namnet innehåller troligen en bildning med -s till umesam. gáddie ’strand’, med betydelsen ’något som hör till stranden’, syftande på älv- eller havsstranden. En äldre, mindre sannolik tolkning utgår ifrån en böjningsform av samma ord.

Kåge tätort, Skellefteå snVästerbotten. (i) Stora Kogha, (i) Kogha 1500, Kawa by 1505, (i) Kåge 1539. – Tätorten är framväxt ur byn Storkåge, också kallad Kåge, belägen vid Kågeälvens mynning i Kågefjärden, en fjärd av Bottenviken. Både älven och fjärden har föreslagits som den första bäraren av namnet Kåge. För ett ursprungligt fjärdnamn talar att byn Frostkåge i Byske socken också ligger vid Kågefjärden, däremot inte vid Kågeälven. Ingen förklaring har getts till Kåge som fjärd- eller älvnamn eller till förekomsten av förleden Stor- i Storkåge.

Kågedalen förs., Skellefteå snVästerbotten. – Namnet är säkerligen av ungt datum, kanske skapat i samband med församlingens utbrytning ur Skellefteå landsförsamling 1933. Församlingens huvudbygd med kyrka i Kusmark omfattar dalgången längs Kågeälven. Förleden syftar antingen på byn Kåge, församlingens viktigaste tätort, eller på Kågeälven. I det senare fallet är Kågedalen att se som en sammandragning av ett *Kågeälvsdalen.

Kågeröd sn, tätort, Luggude hdSkåne. (in) Kagryt 1330 avskr., Kaaryth 1351, Kaagryth 1387. – Kyrkbyn har givit socknen dess namn. Efterleden är → ryd ’röjning’, medan förleden är oklar. Tätorten har vuxit fram kring kyrkbyn och den invid denna år 1886 öppnade järnvägsstationen.

Kåhög tätort, Partille snSävedals hdVästergötland. (j) Kahøg 1496. – Tätorten har fått namn efter byn Kåhög. Namnet innehåller i förleden möjligen ett ord bildat till ett verb med grundbetydelsen ’välva, bukta’ och syftar i så fall på krökar i Säveån. Snarare innehåller dock förleden ett ord motsvarande danskans kå ’kaja’. Efterleden är hög. De intilliggande Kåhögsbergen är kända såsom tillhåll för kajor.

Kåkinds härad hd, Västergötland. (de) prouincia Kakynd 1225. – Kakind, som är ett gammalt bygdenamn, innehåller som efterled → kind ’ätt; folkslag, stam’. Förleden är oklar. Det har antagits att den kan vara ett ord motsvarande danskans kå ’kaja’. I så fall får man räkna med en bildning till förleden i ett med Ka- sammansatt ortnamn. Enligt ett annat förslag har häradsnamnet från början varit ett osammansatt *Kind. Kakind ska ha varit namnet på en del av den bygd som apterades till häradsdistrikt. Ka- skulle då kunna vara ett öknamn på invånarna, snarast ett fsv. *kaker ’tölp’ e.d.

Kållands härad hd, Västergötland. Qualni 1200-talets slut. – Häradsnamnet återgår på ett gammalt bygdenamn, fsv. Kvaldin, dativ Kvaldni. Detta namn, bildat till fsv. *kvald- ’bergknalle’, egentligen ’uppsvällning’, kan återges med ’den av bergknallar uppfyllda bygden’, en träffande karakteristik av större delen av häradet, särskilt Kållandshalvön i Vänern och den med ett smalt sund därifrån avskilda Kållandsö. I skrift och därav betingat uttal har namnet associerats med ortnamn på → land.

Kållands-Åsaka sn, Kållands hdVästergötland. Asaka sokn 1440. – Socknen har fått sitt namn från kyrkbyn. Om Åsaka se → Barne-Åsaka. Det sedan 1886 särskiljande tillägget Kållands anger läget i Kållands härad.

Kållandsö ö i Vänern, Västergötland. Qualdinshø 1288. – Ortnamnet är bildat till häradsnamnet → Kållands härad.

Kållered sn, tätort, Askims hdVästergötland. (ij) Kollarudz sokn 1421. – Socknen har fått namn efter en gård. Namnets förled kan vara antingen genitiv av mansbinamnet fsv. Kolle ’han som är utan hår’ eller av ordet kulle, i dialekten kolle. Efterleden innehåller ursprungligen → rud ’röjning’.

Kållerstad sn, Västbo hdSmåland. (i) Kullirstadha sokn 1427, i Kollerstadha 1443 (avser kyrkbyn). – Socknen har fått namn efter kyrkbyn. I förleden ingår möjligen ett ord *kvald, besläktat med riksspråkets kväll, med betydelsen ’solnedgång’. Efterleden är → sta(d).

Kånna sn, tätort, Sunnerbo hdSmåland. (j) Quannom 1388. – Det plurala namnet (se inl. 3.3.1), givet efter kyrkbyn, har antagits innehålla ett äldre fsv. *kvadhn ’smuts, dy’. Namnet bör ha åsyftat sank och dyig mark.

Kårböle f.d. förs., Färila snHälsingland. Korebölet 1542. – Namnet är lånat från kyrkbyn. Förleden kan innehålla mansnamnet Kåre. Efterleden är → böle ’boplats; gård’.

Kårestad by, Furuby snKonga hdSmåland → Konga härad.

Kårsta sn, tätort, Långhundra hdUppland. (de) Korsta 1320. – Tätorten har vuxit fram vid en 1885 inrättad järnvägs- och poststation. Stationen, som inte ligger i omedelbar närhet av kyrkan, fick namn efter socknen. Socknen har övertagit namnet från kyrkbyn, numera kallad Kårstaby. Förleden kan innehålla korn (sädesslaget). Efterleden är → sta(d).

Kåseberga f.d. fiskeläge, Valleberga snIngelstads hdSkåne. Kosseberg 1523, Kaasebiergh 1545. – Namnet innehåller i förleden dialektordet kås ’båtplats, mindre hamn’. Bebyggelsen har ett skyddat hamnläge nedanför den mäktiga Kåsebergaåsen.

Käglan bergs- och skogsområde mellan Närke och Västmanland. Kiægglu 1280-talet. – Namnet är äldst belagt i Tjuvabalken i Äldre Västgötalagen. Det innehåller troligen ett fornsvenskt *kæghla med grundbetydelsen ’klump, kloss’ e.d. Namnet skulle i så fall åsyfta bergformationen och inte skogen. 

Kägleholm gods, Ödeby snGlanshammars hdNärke. Datum Kegleholm 1551. – Gården hette tidigare Tuna (Thwna 1444; → tuna). Den köptes på 1540-talet av Gustav I, som gjorde den till fogdeboställe. Namnet ändrades 1551 till Kägleholm. Förleden i detta namn utgörs av → Käglan, namnet på det stora bergs- och skogsområdet på gränsen mellan Närke och Västmanland. Efterleden är det i herrgårdsnamn vanliga → holm. Möjligen har det faktum att gården ligger på en ö i Väringen haft betydelse vid namngivningen.

Kälarne tätort, HåsjöHällesjö snrJämtland. – Samhället har vuxit upp vid och fått namn av en järnvägsstation som öppnades 1883. Namnet innehåller bestämd form pluralis av dialektordet käl ’utmark, ödemark’. Kälarna (Kälarne) eller Kälen användes tidigare som ett gemensamt namn på socknarna Håsjö och Hällesjö.

Källa sn, Åkerbo hdÖland. (de …) Keldo sokn ca 1320 avskr. – Socknen har namn av att den äldsta kyrkan, nu ödekyrka, byggdes vid en källa (fsv. kælda). Sannolikt är det rester av denna som har påträffats i nordvästra delen av kyrkogården. 

Källby sn, tätort, Kinnefjärdings hdVästergötland. Kialby 1290. – Socknen har fått sitt namn från kyrkbyn. Förledens betydelse är oviss; den kan innehålla en fornspråklig form av ordet köl med terrängbeskrivande innebörd. Köl bevarar här möjligen den ursprungliga innebörden ’hals’ och kan då syfta på en avsmalnande vinkel mellan Mariedalsån och ett annat vattendrag. Efterleden är → by ’gård; by’. Socknen och kyrkbyn har givit namn åt tätorten, som vuxit fram vid järnvägsstationen, öppnad för trafik 1897, och vid kyrkan.

Källeryd sn, Mo hdSmåland. Keldorydh 1411. – Socknen har fått sitt namn efter kyrkbyn. Det innehåller genitiv singularis av fsv. kælda ’källa’ och → ryd ’röjning’. 

Källna sn, Norra Åsbo hdSkåne. (J) Kylnæ sogen 1458. – Sockennamnet är lånat från den gamla kyrkbyn invid den nu rivna ursprungliga sockenkyrkan i socknens sydligaste del vid Rönne å. Det innehåller en forndansk böjningsform av ordet källa. Nedanför höjden där den forna kyrkan stod, rinner på tre ställen fram intensiva vattenflöden, vilka bildar en vattensamling, som sedan länge är känd som offerkälla.

Källsjö sn, Faurås hdHalland. Kædelssrydh 1492. – Sockennamnet, först omnämnt på 1330-talet, är lånat från den dåtida kyrkbyn. Förleden innehåller mansnamnet Kjell (Kättil). Efterleden är → ryd ’röjning’. Skrivformen -sjö slår igenom i början av 1700-talet. Kyrkan ligger inte vid någon sjö; dock är trakten sjörik.

Källs Nöbbelöv sn, Onsjö hdSkåne. (in) Kællersnybølæ 1300-talets mitt. – Sockennamnet, som är lånat från kyrkbyn, innehåller som första del genitiv av mansnamnet fda. Kældor. Namnets andra del är ursprungligen fda. *nybyli ’nybygge’ (→ böle), från slutet av 1600-talet med anslutning till de i Skåne vanliga ortnamnen på → löv. Sockennamnets form var från 1600-talet och officiellt fram till 1903 enbart Nöbbelöv (Nöbölle o.l.), därefter Kells Nöbbelöf och från 1945 Källs Nöbbelöv.

Källstad sn, Dals hdÖstergötland. Ecclesie Ketastadum 1292, Kiætestadh 1336, Kætilstadha 1347. – Socknen har fått sitt namn från kyrkbyn. Det ligger med tanke på de äldsta beläggen nära till hands att anta att förleden ursprungligen innehållit genitiv av mansnamnet fsv. Kæti och att detta senare ersatts av mansnamnet Kætil. Efterleden är → sta(d).

Källstorp sn, Vemmenhögs hdSkåne. ecclesie Kætilstorp 1346. – Sockennamnet, som ursprungligen avsåg kyrkbyn, är sammansatt av genitiv av mansnamnet fda. Ketil och → torp ’nybygge’.

Källunga sn, Gäsene hdVästergötland. Tielwnga 1540. – Socknen har fått sitt namn från kyrkbyn. Namnet är bildat med -unge (→ -inge), kanske till ett med tjäle samhörigt ord. Namnets sakliga bakgrund är oviss.

Källunge sn, Gotland. Kelungj 1300-talet sen avskr. – Socknen har säkerligen övertagit namnet från en gård, den nuvarande Prästgården. Namnet tycks vara bildat med -unge (→ -inge) till det från Gotland kända dialektordet käl ’köl’, i ortnamn ofta med syftning på kullar som liknar uppochnedvända båtar med kölen i vädret. Sockenkyrkan ligger på en mjukt välvd höjdsträckning. 

Källö-Knippla tätort, Öckerö snVästra Hisings hdBohuslän. – Den ö som tätorten är belägen på består av den gamla ön Källö och tre tidigare små skär söder därom, Knippla eller Treknipplarna, nu sammanväxta med Källö. Namnet Källö (Thielö 1568, Kiälön 1673) åsyftar sannolikt en källa (jättegryta), Saramors källa. Det kan dock inte uteslutas att förleden innehåller bohuslänskans tjäl(l) ’strandskata’. Namnet Knipplan (Knipplerna 1673) innehåller bohuslänskans knebbel ’fröhus på lin’, troligen avseende skärens hopgyttrade utseende. Ön och tätorten kallas i dagligt tal Knippla.

Kälvene sn, Vartofta hdVästergötland. Kelwene sokn 1397. – Socknen har fått sitt namn från kyrkbyn. Det innehåller djurbeteckningen kalv och → vin ’betesmark; äng’.

Kämpinge by, f.d. fiskeläge, villabebyggelse, Rängs snSkytts hdSkåne. (in) Kempinge 1368 avskr. – Namnet innehåller en inbyggarbeteckning fda. kæmpingar (→ -inge), sannolikt bildad till ett dialektord kamp ’klappersten, små rundaktiga stenar’. Fram till 1632 utgjorde Kämpinge en egen socken. Bebyggelsen ingår numera i tätorten → Höllviken.

Kärda sn, tätort, Östbo hdSmåland. (de) Kerit 1238. – Kyrkbyn har givit socknen dess namn. Förleden innehåller troligen ordet kärr. Byn är omgiven av sankmarker. Efterleden är → ryd ’röjning’. Om namnets plurala form se inl. 3.3.1.

Käringön sn, ö, fiskeläge, Orusts västra hdBohuslän. – Som sockennamn är Käringön ungt. Det har ursprungligen betecknat ön (Kierlingøon 1659) och antas innehålla ordet käring i betydelsen ’(vitmålat) röse till ledning för sjöfarande’. Runt ön förekommer rikligt med grund i och under vattenytan. Namnet sammanhänger möjligen med Bonden, en intilliggande holme.

Kärna tätort, Torsby snInlands Södre hdBohuslän. (j) Kiærna rudi 1388. – Tätorten har vuxit upp kring byn Kärna. Namnet är ett ursprungligt *Kiarnarud, där förleden troligen innehåller det fornvästnordiska personbinamnet Kjarni. Efterleden är fvn. ruð ’röjning’ (→ rud).

Kärna sn, Hanekinds hdÖstergötland. (in) Kernom 1334. – Det svårtydda ortnamnet, som har plural form (se inl. 3.3.1), kan tänkas innehålla ett ord bildat till kärr med syftning på en mindre vattensamling eller snårskog. Vid en sankmark östsydöst om kyrkan låg förr en bebyggelse kallad Kärret.

Kärnbo sn, Selebo hdSödermanland. (Jn) Kirna 1257 sen avskr. – Namnet innehåller en inbyggarbeteckning med ordet socken underförstått och betyder ’Kirnabornas (socken)’. Innebörden av det plurala (se inl. 3.3.1) ortnamnet fsv. Kirna är oviss. Det har sammanställts med (smör)kärna (fsv. kirna).

Kärrbo sn, Siende hdVästmanland. parochia Kiefri 1302, (ij) Kæwrbosokn 1357. – Det svårtolkade sockennamnet, fsv. Kæver, har ursprungligen möjligen avsett en ö eller halvö. Namnet kan vara besläktat med dialektorden kvaver ’sumpig plats kring källa’ och käva ’blindå, uttorkad ågren’. Den nuvarande namnformen utgår från fsv. Kæverboa sokn ’Käverbornas socken’.

Kärrstorp, Västra, Östra snr, Skåne → Västra Kärrstorp och → Östra Kärrstorp.

Kärråkra sn, Ås hdVästergötland. Kidråka 1540. – Socknen har fått sitt namn från kyrkbyn. Det innehåller i förleden fsv. kidh ’killing’ och i efterleden troligen det västgötska dialektordet råk ’långsträckt sumpmark med källdrag’. Vid kyrkbyn ligger den ganska långsträckta Kartmossen.

Kärsö gd, Ekerö snFärentuna hdUppland. (in) Kyærsø 1287 (avser en ö). – Namnet har ursprungligen betecknat en ö, numera landfast med Ekerön i söder och Munsön i norr. En mycket osäker tolkning är att förleden innehåller ordet kärr, här kanske med syftning på busksnår eller småskog. Efterleden är ö.

Kärvingeborn f.d. järnbruk, by, Grythytte snGrythytteHällefors hdVästmanland. Käringaboren 1539, Kärffuingeboren 1624. – Namnet är sammansatt av fsv. kærling ’(gammal) kvinna’ och → bor ’passage mellan eller utmed vatten’, här med syftning på läget på den smala landsträckningen mellan sjöarna Halvarsnoren och Malen. Den nuvarande namnformen Kärvinge- är väl resultatet av en ombildning i förskönande syfte.

Kättilsmåla tätort, Augerums snÖstra hdBlekinge. Keddellsmaale 1624 (avser byn). – Tätorten har vuxit fram ur en by. Namnet innehåller mansnamnet fda. Ketil och → måla.

Kättilstad sn, Kinda hdÖstergötland. parochia Kætilstad 1295 avskr. – Socknen har fått sitt namn från kyrkbyn. Det innehåller mansnamnet Kjell, fsv. Kætil, och → sta(d).

Kättilstorp tätort, Yllestads snVartofta hdVästergötland. – Tätorten har vuxit fram kring en järnvägsstation, som öppnades för trafik 1878. Denna fick sitt namn från gården Kättilstorp (Kælstorp 1494). Gårdnamnet är sammansatt av mansnamnet Kjell, fsv. Kætil och → torp ’nybygge’.

Kävlinge kn, samt sn och tätort, Harjagers hdSkåne. Kyflingi 1100-talets mellersta del (avser kyrkbyn). – Kommunen har fått namn efter socknen, som i sin tur lånat namnet från kyrkbyn, nu en tätort. Namnet är en bildning med -linge (→ -inge), sannolikt till en forndansk motsvarighet till svenska och norska dialekters kuv ’höstack; rundaktig topp, puckel’ med syftning på den höjdrygg söder om Kävlingeån som skjuter ut som en spets mitt emot den gamla kyrkbyn. Den moderna formen Kävlinge, betygad sedan 1600-talet, kan förklaras som en särutveckling i skrift – det genuina dialektuttalet är »Kövlinge», en direkt utveckling ur det äldsta Kyvlinge.

Kävsjö sn, Östbo hdSmåland. Kiæpsyo 1290. – Kyrkbyn har givit socknen dess namn. Namnet har ursprungligen tillkommit den intilliggande Kävsjön, som nu består av mossmark. Det kan innehålla ett ord besläktat med verbet kväva och åsyftar då en benägenhet hos sjön att kväva fisken genom syrebrist på grund av bottenfrysning e.d. 

Köinge sn, tätort, Faurås hdHalland. ecclesie Kønge 1330-talet. – Socknen har namn efter kyrkbyn, den nuvarande tätorten. I namnet ingår möjligen en inbyggarbeteckning *kviing, *kying, bildad till ett ortnamn som innehåller det från dialekterna kända kvi(a), kya ’inhägnad, fålla’ m.m. Se vidare → -inge. 

Köla sn, Jösse hdVärmland. (j) Kyøl 1379. – Sockennamnet, vars ursprungliga syftning är oklar, innehåller dialektordet köl ’höglänt (skogs)mark’.

Kölaby sn, Redvägs hdVästergötland. Kylæby 1358 avskr. – Socknen har fått sitt namn från kyrkbyn. Förleden kan möjligen innehålla en motsvarighet till fvn. kylr ’kyla’ eller en bildning till sistnämnda ord, här betingad av frostländig mark. Efterleden är → by ’gård; by’.

Kölingared sn, Redvägs hdVästergötland. Kylwingared 1360. – Socknen har fått sitt namn från kyrkbyn. Efterleden är → ryd ’röjning’. Förleden innehåller efter gammal mening genitiv pluralis av en inbyggarbeteckning med betydelsen ’invånare i → Kölaby’. Med denna tolkning kan namnet Kölingared sålunda vittna om utflyttning från Kölaby socken i samma härad.

Könkämäälven gränsälv mot Finland, Lappland. Kyngioma älff 1598. – Namnet på den forsrika älven återgår på meänk. Könkämä(eno), vars efterled eno betyder ’huvudälv’. Könkämä används i meänkieli vid sidan av köngäs som beteckning för ’stor fors’. Namnets ursprung är sannolikt samiskt. Förleden i älvens nordsamiska namn Geaggáneatnu är dock dunkel; efterleden är eatnu ’(stor) älv’. Könkämä betecknar även Sveriges nordligaste sameby, området längs älven. Byns samiska namn Geaggánvuopmi innehåller efterleden vuopmi ’skogbevuxen älvdal; myrmark i älvdal’.

Köping kn, stad, Västmanland. Kaupinga ca 1120?, ecclesie Køpung 1300. – Namnet innehåller fsv. køpunger ’handelsplats’. Det äldsta belägget, hämtat från en italiensk handskrift där de svenska stiftsstäderna räknas upp, avser troligen Köping. Ett område strax söder om staden, kring det under 1300-talets senare del uppförda s.k. Köpingshus, kallades under medeltiden Laglösaköping (Laghlysakypung 1257), sannolikt därför att det låg utanför det stadsplanerade området. 

Köping sn, Slättbo hdÖland. (aput) Køpungskyrkiu 1315 (avser kyrkan). – Namnet innehåller fsv. køpunger ’handelsplats’. Socknen har fått detta namn på grund av att sockenkyrkan byggdes vid en känd tings- och marknadsplats. 

Köpinge sn, Gärds hdSkåne. Ecclesie Køpinge 1361. – Sockennamnet, som är lånat från den gamla kyrkbyn, innehåller en stelnad form i dativ singularis, fda. Køpingi ’handelsplats’. Kring kyrkbyn har vuxit fram en tätort kallad → Gärds Köpinge.

Köpinge, Lilla, Stora by resp, Herrestads hdSkåne → Stora Köpinge.

Köpingebro tätort, Stora Köpinge snHerrestads hdSkåne. – Tätorten har vuxit fram kring en 1894 öppnad post- och järnvägsstation i byn Lilla Köpinge. Förleden i det samtidigt tillkomna namnet åsyftar väl socknen (→ Stora Köpinge); efterleden syftar på en bro över den förbiflytande Nybroån.

Köpingsvik tätort, Köpings snSlättbo hdÖland. Kiöpins vicken 1653 (avser en vik). – Tätorten har fått namn efter läget intill en välkänd badstrand vid en bukt av Kalmarsund, Köpingsvik. I förleden ingår sockennamnet → Köping. 





L 

Lackalänga sn, Torna hdSkåne. (in) Lakkælengæ 1326. – Sockennamnet är givet efter kyrkbyn. Det innehåller i förleden troligen ett äldre ånamn fda. *Lakk, bildat till fda. lakka ’gå långsamt’ med syftning på långsamt rinnande vatten. Den åsyftade ån är i så fall Vegarännan, ett biflöde till Lödde å. Efterleden är länga i en betydelse ’långsträckt areal’.

Láddjuvággi fjälldal, Gällivare snKiruna stadLappland. – Namnet, vars äldre stavningsform är Ladtjovagge, är sammansatt av den lokala formen av nordsam. ládju ’slåtter’ och vággi ’fjälldal’. I dalen finns sjön Láddjujávri. Efterleden i detta namn betyder ’sjö’.

Ladugårdsgärdet stadsdel, Stockholms stad. – Stadsdelen bildades 1926. Namnet (numera oftast Gärdet) avsåg ursprungligen ett gärde till den kungliga Ladugården (dvs. gård för kreatursskötsel) som på 1400-talet anlades vid nuvarande Nobelparken. 

Lagan å i Halland och Småland. Laghæ ca 1300. – Ånamnet innehåller antingen ordet lag ’vatten, vätska’ (i t.ex. sockerlag), här snarast med en betydelse ’vattendrag’, eller också en bildning till detta ord, fsv. och fda. *Lagh, i båda fallen senare utvidgat till Laga(n), så i det anförda belägget. Ånamnet ingår i → Laholm. 

Lagan tätort, Berga snSunnerbo hdSmåland. – Då en poststation inrättades i Prästtorp 1893 gav man den namnet Lagan efter järnvägsstationen, som då var under planering vid ån → Lagan. Då denna stod färdig 1899, flyttades poststationen dit. Tätorten, som uppstod kring de båda inrättningarna, övertog stationsnamnet. Att sockennamnet inte valdes trots närheten till kyrkan förklaras av att ett järnvägs- och poststationsnamn Berga redan fanns på annat håll i Småland, i Högsby socken. 

Lagerlunda gods, Kärna snHanekinds hdÖstergötland. – Förleden Lager- erinrar om en tidigare ägare, Israel Lagerfelt (död 1684). Bebyggelsen hette i äldre tid Ledingelunda (in Lathingælundom 1343). Detta plurala (se inl. 3.3.1), med lund sammansatta namn innehåller troligen en gammal inbyggarbeteckning på -ing eller -ung, bildad till fsv. *ladh(a) ’bro, vägbank’ (jfr inge). Vid Lagerlunda går vägen mellan Linköping och Mjölby över Kapellsån.

Lagersberg gods, Fors snÖsterrekarne hdSödermanland. – Häradshövdingen Erik Dryselius Lagerqvist (död 1692) erhöll 1668 privilegier för ett säteri på platsen, vilket sedermera efter honom kallades Lagersberg. Efterleden -berg kan vara schablonmässigt given; mangårdsbyggnaden ligger dock vid en markerad mindre höjd i ett kuperat område. Gårdens äldre namn var Hunsta (in Hunsta 1356). Detta med → sta(d) sammansatta namn innehåller antingen djurbeteckningen hund eller fsv. hun ’kubbe, kloss’, i betydelsen ’klump(liknande höjd)’ e.d.; användning som person(bi)namn kan inte uteslutas i någotdera fallet, men ett höjdbetecknande hun med syftning på höjden vid gården är sakligt tilltalande.

Lagga sn, Långhundra hdUppland. (in) Huseby Lagheredhi 1299 (avser byn Husby i Lagga), (i) Lagga sokn 1481. – I de äldsta källorna kallas socknen Lagg(a)härad. Detta namn, där → härad har betydelsen ’bygd’, kommer ur bruk först mot mitten av 1500-talet. Lagga är bildat till lagg, i dialekter ofta ’kant, strand (av mosse, kärr, sjö eller å)’, och kan äldst ha varit namn på en ö i den forntida fjärd som fyllde dalgången sydöst om Uppsala. Ön har kanske motsvarat den upphöjda terrängen mellan Norrdal i norr över området vid Lagga kyrka till Örby i söder. Vilket markavsnitt som uppfattats som en »lagg» är svårt att avgöra.

Laggarberg tätort, Timrå snMedelpad. Laggareberg 1562. – Tätorten har vuxit upp kring byn Laggarberg, tidigare benämnd enbart Berg (i Bergh 1535). Gården och hithörande marker ligger högt. Den särskiljande förleden kan innehålla ordet laggare ’person som tillverkar laggkärl’, möjligen i funktion som personbinamn.

Laggarbo gd, Järlåsa snHagunda hdUppland → bol.

Lagmansered sn, Bjärke hdVästergötland. Lamanzrydh soknn 1465. – Socknen har fått sitt namn från gården Lagmansryd. Namnets förled är genitiv av ordet lagman, här troligen använt som mansbinamn. Efterleden är → ryd ’röjning’.

Lagunda härad hd, Uppland. (in …) Lauunde 1296, (in …) Laghundi 1298. – Fsv. Laghund innehåller liksom några andra gamla hundaresnamn det hund som är en föregångare till → hundare. Förleden Lagh- innehåller ordet lag, fsv. lagher ’vätska’, svarande mot fvn. lôgr ’vätska; vatten’, här syftande på en del av Mälaren som benämnts med detta ord. Motsvarande fornvästnordiska form, Lôgrinn (nyisländskt Lögurinn), är känd som namn på Mälaren; på svenska har detta namn återgetts med Lögaren.

  Vid sidan av fsvLaghund uppträder under medeltiden så småningom Laghunda hundare (hæradh), där Laghunda historiskt sett är att fatta som genitiv av en plural inbyggarbeteckning på -ar.

Laholm kn, stad, sn, sistnämnda i Höks hdHalland. Lagæholm 1275 avskr. – Förleden innehåller en äldre form av ånamnet → Lagan. Efterleden syftar på en holme i Lagan där det uppfördes en gård och en borg; den senare finns kvar som ruin. Här gick kustvägen genom Halland över ån, och här mötte den Lagastigen som förde mot Småland. Namnet Laholm (Lagaholm) kan ha bildats i samband med gårdens och/eller borgens tillkomst men kan också ha varit i bruk dessförinnan som namn på holmen på grund av dennas betydelse för samfärdseln (→ holm). Namnet överfördes till det stadsliknande samhälle som kanske redan på 1200-talet uppstod på platsen och till socknen.

Láimoluokta vik av Torneträsk, Kiruna stadLappland. – Namnet (i en äldre stavningsform Laimoluokta) är samiskt. Vikens försvenskade namn Laimoviken återgår på meänk. Laimolahti, skrivet Laimo Lax 1576 (lax är en försvenskning av laksi, en äldre form av lahti ’vik’). Förleden hänger möjligen samman med nordsam. láibmat ’lägga sig platt i vattnet (om fiskegarn och not)’; efterleden är luokta ’vik’. Namnet är även överfört på ett samiskt viste.

Lainioälven biflod till Torneälven, LapplandNorrbotten. – Namnet återgår på Lainiojoki, som är en meänkielisk form av nordsam. Lávnjiteatnu. Det samiska namnets förled är dunkel. Efterlederna är meänk. joki ’älv’ respektive sam. eatnu ’(stor) älv’.

Laisan sjö, Arjeplogs snLappland. Store Laiis jerff 1553. – Namnet på den långsmala sjön är en försvenskning av pitesam. Lájsso. Även namnet Stor Laisan, sam. Stuor Lájsso, används. Jfr → Laisälven, till vars namn sjönamnet är bildat. Efterleden jerff i namnformen från 1500-talet är en finsk skrivarkonstruktion (jfr → Arvidsjaur).

Laisdalen fjälldal, Lappland. – Namnet betecknar fjälldalen utmed Laisälven och ett naturreservat. Det är givet efter → Laisälven.

Laisvall tätort, blygruva, Arjeplogs snLappland. – Gruvan har namn efter tätorten, vars namn är bildat till sjönamnet → Laisan med tillägg av vall ’slät, gräsbevuxen mark’.

Laisälven älv, ArjeplogsSorsele snrLappland. – Namnet återgår på pitesam. Lájsso, med okänd betydelse. Jfr → Laisan.

Lájtávrre fjällsjö, Jokkmokks snLappland. – Det lulesamiska namnet, med försvenskad stavning Laitaure, innehåller i efterleden jávrre ’sjö’. Förleden kan syfta på en passerande färdled (lájddo ’(lång) vägsträcka, färdled’) eller den låga, fuktiga terrängen vid sjön (lajtto ’fuktig terräng’).

Lajves gd, Levide snGotland. Leuides, Lef(f)uide 1523 → Levide.

Lambohov gods, Slaka snHanekinds hdÖstergötland. (ij) Landhbotorpe 1420. – Ortnamnet innehåller ursprungligen fsv. landbo(a)thorp ’torp (nybygge) som innehas av arrendator’. Efterleden hov, som uppträder sedan 1600-talet, markerar i detta fall säteriets adliga status (jfr → Sturehov).

Lammen sjö, Aneboda snNorrvidinge hdSmåland → Lammhult.

Lammhult tätort, Aneboda snNorrvidinge hdSmåland. Lamhult 1416. – Tätorten har vuxit upp kring järnvägen och den 1864 öppnade poststationen. Namnet, som övertagits från byn Lammhult, har ansetts innehålla en äldre form av sjönamnet Lammen, troligen bildat till fsv. lamber ’svag, utmattad’, syftande på trögflytande vatten. Efterleden är → hult.

land Efterleden land ingår i namn på flera forntida bygder, t.ex. de uppländska folklandsnamnen Attundaland, Fjädrundaland och Tiundaland (→ hundare) samt de likaledes uppländska forntida bygdenamnen Arland (→ Ärlinghundra härad), Soland (→ Sollentuna härad) och *Valand (→ Vallentuna härad). Namnelementet utgör också efterled i en rad landskapsnamn, t.ex. → Småland, → Södermanland, → Uppland och → Ångermanland.

  I vissa namn, t.ex. → Svartsjölandet och kanske även → Gotland, har land innebörden ’ö’. En närstående betydelse är ’land i motsats till vatten; strandområde’, i t.ex. Ambrickalandet, älvstrandområde vid byn Ambricka (Älvkarleby socken, Uppland), Mörttjärnlandet (Råneå socken, Norrbotten) och det flerstädes förekommande Sandlandet.

  Större skogs- och terrängområden i norra Sverige har inte sällan namn med efterleden land, såsom Blåbärlandet (Stuguns socken, Jämtland) och Storhedlandet (Skellefteå socken, Västerbotten).

  I ett stort antal ägonamn har land betydelsen ’odlat stycke jord, (mindre) åker, teg’, i t.ex. de vanliga Bastulandet, Hamplandet (odling av hampa) och Nylandet.

  Bebyggelsenamnen innehållande efterleden land har beräknats till ca 300. De är särskilt vanliga i Bohuslän och Västergötland och förekommer även i varierande antal i bl.a. Småland, Dalsland, Värmland, Uppland, Medelpad, Jämtland och Ångermanland. De flesta namn uppvisar plural form på landa (se inl. 3.3.1); i de norrländska landskapen är dock singulara namnformer på land förhärskande. I Norden i övrigt har namntypen ca 80 representanter på norra Island och ca 2 000 representanter i Norge, med stark tyngdpunkt i den sydvästra delen.

  Bebyggelsenamnen på land(a) är ursprungliga ägonamn, och namnelementet synes ha en allmän betydelse ’jordstycke; åker’. Direkt åkerbruksanknytning har t.ex. det vanliga Råglanda (Råglanna) och → Vetlanda (vete). Andra förleder beskriver områdets beskaffenhet, såsom i → Morlanda (mo), → (Västra) Frölunda (frö ’frodig’) och det flerstädes förekommande Eklanda.

  Vanliga är också vattendragsbetecknande förleder, i t.ex. i → Härlanda och → Lommeland.

  Att bebyggelsenamn på land(a) kan ha hög ålder framgår av att förlederna i flera fall utgörs av hedniska gudanamn, i t.ex. Odenslanda (Vederslövs socken, Småland) och → Torslanda. De norska land-namnen har senast knutits till två expansionsperioder inom jordbruket, ca 200–550 och ca 650–1000.

  Litteratur: Harry Ståhl, Ortnamn och ortnamnsforskning. 2 uppl. (1976), s. 81–83; Inge Særheim, Namn og gard. Studium av busetnadsnamn på -land (2001).

Landa sn, Fjäre hdHalland. Landæ sogen 1455. – Namnet, som från början avsåg ett område vid kyrkan, innehåller → land.

Landa sn, Kullings hdVästergötland. Landa sonk 1402. – Socknen har fått sitt namn från kyrkbyn. Det innehåller → land.

Landala stadsdel, Göteborgs stadVästergötland. – Namnet är belagt från 1789 och har avsett en hemmansdel i Nordgården i byn Krokslätt. Det är givet efter kopparslagaren Bengt Landin som ägde Nordgården på 1780-talet.

Landeryd tätort, Långaryds snVästbo hdSmåland. (i) Landærydh 1471. – Tätorten har vuxit fram kring den 1877 tillkomna järnvägs- och poststationen, som uppfördes i anslutning till byn Landeryd. Bynamnet kan innehålla ett ord fsv. *land(a)rydh ’uppröjt land, röjning’.

Landeryd sn, Hanekinds hdÖstergötland. Lannærø 1312 avskr. – Socknen har fått sitt namn från kyrkbyn. Förleden är oviss. Efterleden kan innehålla rör ’stenröse’, då med en tidig utveckling -rør → -rø som man räknat med på andra håll i Östergötland. Ortnamnet har senare anslutits till namnen på → ryd.

Landsbro tätort, Lannaskede snÖstra hdSmåland. – Tätorten har vuxit upp kring järnvägslinjen, som öppnades för allmän trafik 1885. Namnet är bildat till sockennamnet → Lannaskede och bynamnet Broby.

Landskrona kn, stad, Skåne. Landeskrone 1414. – Stadens namn är bildat efter mönster av det vanliga medeltida tyska slottsnamnet Landescrone o.l. ’landets krona’.

Landsort samhälle, fyr, väderstation, Torö snSotholms hdSödermanland. (omkringh) Langxordh 1464, Landzortt 1550, Landzooll 1562. – Namnet avser dessutom den ö, också kallad → Öja, på vars sydspets bebyggelsen är belägen. Förleden innehåller → land. Efterleden är fsv. ordh ’spets; udde, näs; begynnelsepunkt’, motsvarande nusvenskt ort ’bebodd plats’ m.m. Namnet har ursprungligen avsett södra udden på ön Järflotta som ligger nordöst om Landsort i Ösmo socken och omtalas som Gambla Landzorth ca 1670. Förmodligen har båda öarnas sydspetsar från havet uppfattats som utsprång från fastlandet. Eftersom fsv. ordh, nusvenskt ort, är inlån från (låg)tyskan finns möjligheten att namnet Landsort har bildats av utländska sjöfarare.

Landvetter sn, tätort, flygplats, Sävedals hdVästergötland. Landwittarid 1540. – Kyrkbyn har givit socknen dess namn, som i förleden troligen innehåller ett ord *landviti, sammansatt av → land och ett ord motsvarande fvn. viti ’vårdkase’. Efterleden är → ryd ’röjning’, som senare avkortats. Namnet har tagits i bruk för den internationella flygplatsen Landvetter. Denna ligger visserligen i Härryda sn, vars namn dock ansågs mindre lämpligt internationellt sett.

Lane härad hd, Bohuslän. (i) Laneskiprede 1405, (i) Lana skipredho 1411. – Häradsnamnet, som återgår på ett medeltida skeppsredenamn (→ härad), har inte fått någon tillfredsställande tolkning. För Lana har man sökt anknytning till ord som fvn. lôn ’husrad; långsträckt hög’, fsv. lani ’förstuga’, norska dialekters lån ’husrad; svalgång’, danska dialekters lane ’öppen plats mellan två hus’. Två huvudförslag har framförts, dels att Lana är genitiv av ett fjordnamn, fvn. *Lani, ett antaget äldre namn på den smala och raka Byfjorden, dels att det är genitiv av ett likalydande namn med betydelsen ’(den höga, branta) längan’, avseende bergen längs Gullmarsfjordens strand. Den medeltida namnformen med skipredha som fast komponent talar dock snarast för att Lana har avsett en samlingsplats.

Lane-Ryr sn, Lane hdBohuslän. (j) Riodra sokn 1388, Maggarioders kirkia 1399. – Socknens namn har ursprungligen tillkommit Kyrkebyn, på vars mark kyrkan ligger. Under en period bör namnet ha lytt *Maggoriudher (jfr belägget från 1399 med felaktig form på -a-). Efterleden är fvn. rióðr ’öppet ställe i skogen; röjning’ (→ ryd). Förleden är troligen genitiv av fvn. Magga, en smekform av Margareta. Socknen har även benämnts Norra Ryr (i Norderyther, j Nordhæ Rydher 1486), att skilja från Södra Ryr, nuvarande → Väne-Ryr, och enbart Ryr (se belägget 1388). 1886 tillades häradsnamnet → Lane i särskiljande syfte.

Langas fjällsjö, JokkmokksGällivare snrLappland. – Langas är ett ungt namn på den övre delen av → Stora Lulevatten. Det är en svensk form av lulesam. Láŋas, med ursprung i det nordiska ordet lång. Namnet syftar på sjöns avlånga form.

Lanna tätort, Hidinge snEdsbergs hdNärke. Landha 1444. – Tätorten har utvecklats ur byn Lanna. Namnet innehåller → land.

Lannaskede sn, Östra hdSmåland. (in) Landda kirkiu 1314, (j) Landaskediß sochn 1425 avskr. – Socknen har äldst kallats Landa (→ land), ett namn den övertagit från prästgården. Under senmedeltiden har detta sockennamn kommit att ersättas av Landaskedhe ’(härads)gränsen mot Landa socken’ (jfr dialektordet skede ’gräns’). Bakgrunden till detta namn är att en viktig landsväg korsade socken- och häradsgränsen mot Lannaskede socken.

Lansjärv by, Överkalix snNorrbotten. Landzjerf 1699. – Byn, vars norra del tidigare haft tillägget Övre ’längre in i ådalen’ (det lokala namnet är Inre Lansjärv) till skillnad från den södra delen Yttre ’längre ned mot havet’, är namngiven efter den sjö vid vilken den är belägen. Samma tillägg har senare fogats till sjönamnet. Sjönamnet, skrivet Laiis Jerffue 1553, är en omvandling av lulesam. Lájnesjávrre. Förledens betydelse är oklar; efterleden järv är en försvenskning av meänk. järvi ’sjö’, liktydig med lulesam. jávrre. Sjöns och byns meänkieliska namn Lainijärvi återgår på det samiska.

Lappland landskap. (ij) Lappalandh 1526, Lapland 1606. – Förleden innehåller fornsvensk genitiv plural lappa av folkslagsbeteckningen lapp. Denna har oklart ursprung men hänger samman med landskapets finska namn Lappi. Efterleden är → land ’land, landskap’. Samernas egna namn, som nordsam. Sápmi, lulesam. Sámeednam och sydsam. Saemie ’Sameland’, syftar på samernas hela traditionella bosättningsområde i norra Skandinavien och Ryssland.

Lapporten fjälldal, Kiruna stadLappland. – Lapporten är det svenska namnet på dalen, som är en gammal samisk flyttled. Dalens samiska namn Čuonjávággi (en äldre stavningsform är Tjuonavagge) innehåller nordsam. čuonjá ’gås’, som ingår som förled i många namn i trakten, och vággi ’fjälldal’.

Larv sn, tätort, Laske hdVästergötland. (j) Larof 1386. – Socknen har fått sitt namn från kyrkbyn. Det svårtydda ortnamnet kan innehålla ett gammalt ånamn, fsv. *Larf, samhörigt med dialektordet larva ’springa långsamt’. Kyrkbyn ligger vid ett vattendrag. Tätorten har vuxit fram vid kyrkbyn. Vid kyrkan ligger Bäsingen (Bässingen 1672), en stor hög vars namn sammanställts med ordet bäsing i Äldre Västgötalagens bekanta stadgande om lekares rätt. Namnet Bäsingen sammanhänger troligen med ordet bås och åsyftar då snarast en inhägnad av något slag, kanske en som använts vid tingssammankomster i gammal tid. Den forntida centralpunkten i → Laske härad har troligen legat just i Larv.

Laröd by, Allerums snLuggude hdSkåne. Lawerød 1524. – Namnet, som nu även avser en del av den intilliggande tätorten → Hittarp, innehåller i förleden mansnamnet fda. Laghi eller möjligen ordet lada. Efterleden innehåller → ryd ’röjning’.

Laske härad hd, Västergötland. (in) prouincia Lasscahæradh 1279. – Namnet innehåller en bildning med -sk till bynamnet Larv i socknen → Larv; den tunga ljudförbindelsen *Larfska- har reducerats till Laska-. Sannolikt är *Larfska- genitiv av en inbyggarbeteckning fsv. *larfskar ’Larvbor’, i häradsnamnet ’de som har sin samlingsplats i Larv’, men det kan formellt också vara bestämd form av ett motsvarande adjektiv, fsv. *larfsker. Larv med Bäsingen är häradets gamla huvudort, en gång även betygat som medeltida tingsplats.

Laske-Vedum sn, Laske hdVästergötland. Vidhemmæ sokn [’Vedumsbornas socken’] ca 1325. – Socknen har fått sitt namn från kyrkbyn. Det innehåller fsv. vidher ’skog’ och → hem ’boplats; gård’. Det 1886 tillagda Laske, efter läget i Laske härad, skiljer socknen från → Kinne-Vedum.

Latikberg by, Vilhelmina snLappland. – Namnet är givet efter det berg på vars sluttning nybygget anlades. Förleden är en försvenskning av sydsam. Laadtege innehållande ett ord med betydelsen ’hjortron’.

Latorpsbruk tätort, Tysslinge snÖrebro hdNärke. – Tätorten har vuxit upp vid en järnvägsstation och den 1897 öppnade postanstalten och har fått namn efter Latorps bruk. Namnet på detta är i sin tur bildat till bynamnet Latorp (Ladatorp 1566), som i förleden sannolikt innehåller ordet lada i dess dialektala betydelse ’stack; stapel; vägbank’ e.d.; efterleden är → torp ’nybygge’. 

Lau sn, Gotland. (de) Law 1316 avskr., Lau 1414. – Sockennamnet innehåller forngutniskt *lau, motsvarande fsv. *lo, fvn. *ló, ett ord som brukar översättas med ’lågt liggande äng, ängsmark vid vatten’, men vars betydelse i ortnamnen inte är klarlagd. Ursprungligen har ordet endast betytt ’ljusning, glans’ och kunnat syfta på ljusningar och öppningar i terrängen. Ett nära samhörigt fsv. *la kan från början huvudsakligen ha avsett glänsande vatten, och möjligen har *lau/*lo som ortnamnselement avsett ägomarker som varit sanka och tidvis haft synliga vattenspeglar. I Lau har man tänkt sig att det är ängarna vid Lausmyr som avses. Ordet uppträder dessutom i sockennamnet Viklau. Förleden i detta namn ser ut att innehålla ordet vik och man har tänkt sig att det är en vik av Roma myr som avses.

Lauks gd, Lokrume snGotland → Lokrume.

Lavad sn, Kållands hdVästergötland. Lawadh 1397 (avser kyrkbyn). – Socknen har fått sitt namn från kyrkbyn. Det innehåller i efterleden vad ’vadställe’; kyrkan ligger vid Storebergsån. Förleden innehåller möjligen fsv. lagher ’vätska, vatten’.

Laxarby sn, Vedbo hdDalsland. Laxabygda sokn 1457. – Ortnamnet sammanhänger med den intilliggande, stora Laxsjöns namn. Den ursprungliga efterleden bygd (i betydelsen ’bygd, trakt’ eller ’nybygge’) har senast under 1500-talet utbytts mot eller omvandlats till → by. Namnet Laxsjön har förknippats med fiskbeteckningen lake, men det har också ansetts kunna innehålla ett älvnamn *Laxa, bildat till fiskbeteckningen lax.

Laxede kraftverk, Edefors snNorrbotten. Lax Eede 1671. – Kraftverket, som togs i drift 1962, övertog ett gammalt, av allt att döma ännu i slutet av 1800-talet levande namn. Förleden innehåller fiskbeteckningen lax. I efterleden ingår bestämd form av → ed ’passage mellan eller utmed vatten’, i detta fall förbi Edeforsen i Luleälven. Laxede är en översättning av platsens lulesamiska namn Luossamuorkkel, jfr → Edefors. Platsen har varit känd för sitt rika laxfiske. Att det vanligaste namnet för denna plats, → Edefors (Edeforsen), inte togs i anspråk som kraftverksnamn berodde på att det redan fanns ett kraftverk i Stöde i Medelpad som hette Edefors och en kraftstation i Järvsö i Hälsingland som hette Edeforsen.

Laxsjö sn, Jämtland. Laxsiön 1761 (avser en by). – Socknen tillkom i slutet av 1880-talet och fick namn efter kyrkbyn. Denna har i sin tur övertagit namnet från en intilliggande sjö, Laxsjön, vars namn äldst är belagt 1646. Förleden är sannolikt lax, snarast med syftning på laxöring. Det kan dock inte uteslutas att sjönamnet är ett ursprungligt *Lagsjön med syftning på att man fiskat i lag.

Laxsjön sjö, Laxarby snVedbo hdVästergötland → Laxarby.

Laxvik tätort, Trönninge snTönnersjö hdHalland. – Tätorten har övertagit namnet från en intilliggande mindre bebyggelse vid en vik av Laholmsbukten. Förleden i det ursprungliga viknamnet, äldst belagt 1503, innehåller fiskbeteckningen lax.

Laxå kn, samt tätort, Ramundeboda f.d. sn, Grimstens hdNärke. – Tätorten har vuxit upp vid en järnvägsstation och den 1863 öppnade postanstalten. Namnet, som ursprungligen avsett Laxån (i Lassåhna 1529) och senare ett järnbruk, innehåller i förleden troligen svenska dialekters lad ’hög, stapel; vägbank’ e.d., väl åsyftande en vägbank, där Eriksgatan passerade ån.

Ledberg sn, Valkebo hdÖstergötland. Ledhabergh 1351 avskr. – Socknen har fått sitt namn från kyrkbyn. Det innehåller sannolikt genitiv av fsv. ledh ’väg’ med syftning på en forntida väg invid eller på den markerade upphöjning på vilken sockenkyrkan ligger.

Ledet gd, Enslövs snTönnersjö hdHalland → Åled.

Ledsjö sn, Kinne hdVästergötland. Lidsio 1383 avskr. – Socknen har fått sitt namn från kyrkbyn. Det innehåller fsv. lidh ’sluttning’ eller fsv. lidh ’sida’ och har äldst använts om en intilliggande mindre sjö med nedsänkt läge. 

Lekaryd sn, Allbo hdSmåland. (j) Løkarydh 1422, (j) Lekarydh 1423. – Kyrkbyn har givit socknen dess namn. Detta innehåller sannolikt ordet lekare ’gycklare, spelman’, som personbeteckning eller personbinamn. Efterleden är → ryd ’röjning’.

Lekeberg kn, Närke. – Kommunen bildades 1995 genom utbrytning ur Örebro kommun. Namnet har övertagits från Lekebergs bergslag (vppa Lecaberge 1458), som i sin tur namngivits efter de höga och långsträckta Lekebergen. Förleden i bergnamnet innehåller sjönamnet Leken (Leeken ca 1639), som anses syfta på fisklek men också kan syfta på vattnets rörelse.

Lekeryd sn, tätort, Tveta hdSmåland. (de ...) Lekarydh 1333 avskr., (in) Lekaryd 1359. – Kyrkbyn (numera tätort) har givit socknen dess namn. Detta innehåller sannolikt ordet lekare ’gycklare, spelman’, som personbeteckning eller personbinamn. Efterleden är → ryd ’röjning’.

Leksand kn, sn, tätort, Dalarna. (in) Leksand 1318. – Tätorten, som omfattar det tidigare municipalsamhället Leksands-Noret med kyrkplats och ett par byar, har övertagit sockennamnet. Socknen har sannolikt lånat namnet från en någonstans vid den nuvarande kyrkan belägen icke dokumenterad gård. Efterleden anger att namnet ursprungligen avsåg den sandiga stranden vid Kyrkudden. Förleden syftar på fisklek på grundet utanför udden. Platsen är en välkänd lekplats för sik. Tätortens centrum, Leksands-Noret, är framvuxet ur byn Noret, vars namn, äldst belagt 1539, ursprungligen syftade på Norsån mellan Limsjön och Österdalälven (nor ’smalt vattendrag som förenar två öppna vattenpartier’). Det särskiljande sockennamnstillägget motiveras av förekomsten av ett bynamn Noret (Mora-Noret) i Mora socken. – Bild 45.

Leksands-Noret f.d. municipalsamhälle, Leksands snDalarna → Leksand.

Leksberg sn, Vadsbo hdVästergötland. Lekzbärg sokn 1380 avskr. – Socknen har fått sitt namn från kyrkbyn. Det innehåller genitiv av lek, då troligen i betydelsen ’fågellek, fåglars parningslek’, eller genitiv av det fornsvenska mansnamnet Lek. Efterleden åsyftar den höjd där kyrkan ligger.

Lekvattnet sn, Fryksdals hdVärmland. – Socknen, som bröts ut ur Fryksände och Östmarks socknar 1849, har sitt namn efter en gård (Lekewatn 1649), där kyrkan ligger. Den ursprungliga namnbäraren är Lekvattensjön, i vars namn lek troligen syftar på vattnets rörelse.

Lekåsa sn, Barne hdVästergötland. (ij) Lekasum 1358 (avser kyrkbyn). – Socknen har fått sitt namn från kyrkbyn. Ortnamnet innehåller lek, troligen i betydelsen ’fågellek, fåglars parningslek’, och pluralis (se inl. 3.3.1) av ås. Kyrkbyn ligger vid en terrängupphöjning.

Lelång sjö, DalslandVärmland. Lelång 1582. – Namnet erinrar dels om sjöns mycket långsträckta form, dels om närheten till sjön → Stora Le.

Lemnhult sn, Östra hdSmåland. Limandahult 1290. – Socknen har troligen fått namn efter prästgården. Efterleden innehåller → hult. Förleden är oklar. Möjligen innehåller den genitiv pluralis limvanda av ett ord motsvarande nyisländskans limvöndur ’riskvist’.

Lena sn, Norunda hdUppland. (Jn) Lenum 1296 (avser en by). – Socknen har övertagit namnet från kyrkbyn, numera Lenaberg (a Lenaberg 1497). Lena är plural form (se inl. 3.3.1) av fsv. *len ’sluttning, backe’ o.d., samhörigt med bl.a. det norska dialektordet lein ’sluttning’ och gotiskans hlain(s) ’kulle, höjd’. Kyrkbyn ligger på den branta sidan av en rullstensås. – Bild 46.

Lena sn, Kullings hdVästergötland. (i) Lenom 1411. – Socknen har fått sitt namn från Lena by. Ortnamnet, som har plural form (se inl. 3.3.1), innehåller fsv. *len ’sluttning, backe’ o.d., samhörigt med bl.a. det norska dialektordet lein ’sluttning’ och gotiskans hlain(s) ’kulle, höjd’. Byn ligger på en höjd.

Lenhovda sn, tätort, Uppvidinge hdSmåland. (in) Linhofd 1266. – Namnet, givet efter kyrkbyn (numera tätort), har föreslagits vara ett ursprungligt namn på Lenhovdasjön. Detta innehåller troligen genitiv av ett ånamn *Lina med oviss innebörd och efterleden fsv. -hofdhe ’huvud’, utpekande sjön som åns »huvud» eller källsjö.

Lennartsfors tätort, Trankils snNordmarks hdVärmland. – Tätorten har vuxit fram kring ett järnbruk. Namnet gavs 1839 efter brukets grundare Lennart Uggla. En äldre såg på platsen, Ränken eller Ränkefors, hade sitt namn efter en fors (Ränke fors 1656) i det korta vattendrag som rinner genom tätorten och förbinder sjöarna Fuxen och Lelång. Forsens namn är dunkelt.

Lennartsnäs gods, Kungsängens snBro hdUppland. Lennartznäs 1715. – Då gården ombildats till säteri 1647, namngavs detta efter dåvarande ägaren, fältherren och riksrådet Lennart Torstenson (1603–51). Efterleden näs anknyter till andra namn med nobiliserande efterleder. I detta fall föreligger möjligen saklig grund för efterleden, då socknens namn vid den aktuella tidpunkten var Näs (→ Kungsängen).

Lenninge by, Bollnäs snHälsingland. (j) Lin enge 1530, Lininge 1542, Lenninge 1761. – Namnet är ursprungligen sammansatt av växtbeteckningen lin och änge ’ängsmark’ och har senare anslututs till ortnamnen på → inge.

Lenånger by, Säbrå snÅngermanland → ånger.

Lerberget berg, Lima snDalarna → Lima.

Lerberget tätort, Väsby snLuggude hdSkåne. Läärberg 1729. – Namnet på detta gamla fiskeläge är sammansatt av ler ’lerjord’ och berg.

Lerbo sn, Oppunda hdSödermanland. Lerbo 1314? – Ortnamnet innehåller genitiv av en inbyggarbeteckning, fsv. lerbo(a)r ’ler(a)borna’ med det åtföljande ordet socken underförstått. Inbyggarbeteckningen åsyftar sannolikt folket i ett område med lermark i den del av socknen där kyrkan uppfördes.

Lerbäck sn, Kumla hdNärke. (de) Lerbek 1314? – Kyrkbyn har givit socknen dess namn, ’den leriga bäcken’, som ursprungligen har tillkommit det förbiflytande vattendraget.

Lerdal sn, Valbo hdDalsland. Lerdall kirke 1531. – Sockenkyrkan och prästgården ligger i Lerdalsåns dalgång. Ortnamnet innehåller sannolikt ett gammalt namn på ån, bildat till ler(a) ’lera’.

Lerdala sn, tätort, Vadsbo hdVästergötland. Leerdala 1397 avskr. – Socknen har fått sitt namn från kyrkbyn, och tätorten har namngivits efter kyrkbyn och socknen. Ortnamnet, som har plural form (se inl. 3.3.1), innehåller i förleden ler ’lerjord’ med syftning på jordmånen. Efterleden åsyftar byns läge vid foten av Billingen. Tätorten har vuxit fram vid kyrkbyn.

Lerkaka by, Runstens snhdÖland. Leerkaka 1467. – Namnet innehåller i förleden ler ’lera’, och efterleden synes vara ordet kaka. Att detta ord uppträder som efterled i ett ortnamn verkar vara närmast unikt, och det är oklart hur det ska förstås. Möjligen kan det röra sig om ett ursprungligt åkernamn som syftar på den leriga jordens tendens att »kaka ihop sig», jfr det med kaka besläktade koka ’jordklump’. Omfattande lertäkt har bedrivits på byns mark.

Lerum sn, tätort, Vättle hdVästergötland. Lereem 1338. – Socknen har fått sitt namn från kyrkbyn. Det är sammansatt av ler(a) ’lerjord’ och → hem ’boplats; gård’. Tätorten ligger i anslutning till kyrkbyn och har fått sitt namn från denna och socknen. Tätorten, som fått sitt namn från kyrkbyn och socknen, har vuxit fram i anslutning till Lerums järnvägsstation, öppnad för trafik 1857.

Lesjöfors tätort, Rämmens snFärnebo hdVärmland. Lessiöfors hammar 1686. – Tätorten har vuxit fram kring ett järnbruk anlagt 1680. Namnet åsyftar läget vid en fors i Lesjöforsälven söder om sjön Lesjön. Sjönamnet innehåller i förleden troligen ordet led ’farled’; sjön är på grund av sin långsträckta form utmärkt väl lämpad till farled.

Lesjön sjö, Rämmens snFärnebo hdVärmland → Lesjöfors.

Lessebo kn, samt tätort, Hovmantorps snKonga hdSmåland. Läsbo 1538. – Tätorten har vuxit upp kring en poststation och den 1874 öppnade järnvägslinjen. Namnet, som tidigare avsett ett bruk, innehåller sannolikt den intilliggande sjön Läens gamla namn *Lær ’läsjön’. Efterleden är pluralis av → bod.

Letsi vattenkraftverk i Lilla Luleälven, Jokkmokks snLappland. – Namnet är en försvenskning av lulesam. Liehtse, som var namnet på forsen före utbyggnaden. Ordet liehtse betyder ’dåligt väder (dimma, duggregn)’ och syftar antagligen på att forsen orsakade dimma om vintern.

Letstigen skogsområde, gammal färdväg mellan NärkeVärmland → Letälven.

Letälven älv, huvudsakligen i Nysunds snNärkeVärmland. Leetälff ca 1652. – Älvnamnet kan vara sekundärt bildat till Letstigen (Littestygh 1520), namnet på den gamla färdvägen mellan Närke och Värmland, som korsar älven vid gården Sund (wiidh Letha swndh 1520) i Nysunds socken. Färdvägens namn, som redan på 1500-talet också kunde avse det skogsområde som vägen genomkorsade, har tolkats som ’stigen där man letar sig fram’. 

Levene sn, Viste hdVästergötland. Liwine 1395. – Socknen har fått sitt namn från kyrkbyn. Det innehåller → vin ’betesmark; äng’. Den svårtydda förleden innehåller möjligen ett gammalt ånamn, fsv. *Lif eller *Liva ’den klibbiga; den dyiga’ e.d. med syftning på Håkantorpsbäcken. Den nära sockenkyrkan belägna tätorten Stora Levene har vuxit fram vid en hållplats vid en järnvägslinje öppnad 1877. Ett av hemmanen i Levene by har kallats Storegården.

Levide sn, Gotland. Liewidj 1300-talet avskr. – Sockennamnet återgår sannolikt på gårdnamnet Lajves. Möjligen kan till grund för de båda namnen ligga ett personnamn *Laifvidh. Sockennamnet skulle då ursprungligen innehålla en äldre genitivform på -a(r) (&gt; e), medan gårdnamnet sekundärt har fått en yngre genitivform på -s. Gårdnamnstypen bestående av ett personnamn i genitiv, t.ex. Sallmunds till mansnamnet Salmund, är mycket vanlig på Gotland, se → Smiss.

Liared sn, Redvägs hdVästergötland. Leiaryd 1351. – Socknen har fått sitt namn från kyrkbyn. Det innehåller i efterleden → ryd ’röjning’. Förleden kan innehålla redskapsbeteckningen lie med syftning på jämn och stenfri mark som till skillnad från vissa andra marktyper kunnat slås med lie.

Liatorp tätort, Stenbrohults snAllbo hdSmåland. – Tätorten har vuxit upp kring järnvägen och den 1863 öppnade poststationen. Namnet synes innehålla fornsvensk genitiv singularis eller pluralis av ordet lid ’backe, sluttning’ och → torp ’nybygge’, men dess ursprungliga syftning är okänd.

Lickedarve gd, Fleringe snGotland → arve.

Lickershamn hamnläge, Stenkyrka snGotland → Stenkyrka.

Licknatte gd, Östergarns snGotland → Stenkyrka.

Lid sn, Rönö hdSödermanland. Lyth 1200-talets senare del. – Namnet innehåller lid ’backe, sluttning’ med syftning på en mycket markerad sluttning vid sockenkyrkan.

Lidan å, Västergötland. Liðæ ca 1325. – Ånamnet är sannolikt bildat till ordet lid ’backe, sluttning’ med syftning på de branta stränderna vid detta vattendrag.

Liden sn, tätort, Medelpad. (De) Lidh 1344. – Kyrkbyn har givit socknen dess namn, som innehåller lid ’backe, sluttning’. Byns läge i en backsluttning har givit upphov till namnet. Tätorten har vuxit fram ur kyrkbyn.

Lidhult sn, tätort, Sunnerbo hdSmåland. (j) Lidhult sogn 1405. – Socknen har fått namn efter kyrkbyn. Det innehåller i förleden lid ’backe, sluttning’. Kyrkan ligger på en höjd och byn invid denna. Efterleden är → hult.

Lidingö kn, stad, ö (Lidingön), Uppland. (in) Lydhingø 1328 (avser ön). – Namnet återgår sannolikt på ett fornsvenskt *Lydhinga ø ’»lydingarnas» ö’. Inbyggarbeteckningen lydingar kan vara bildad till ett äldre namn på Kyrkviken: ett fsv. *Ludh, *Ludhi, *Ludhvik eller liknande, besläktat med adjektivet luden och motiverat av den rika förekomsten av vass.

Lidköping kn, stad, Västergötland. Lideköping 1446 avskr. – Ortnamnet betyder ’handelsplatsen vid Lidan’. Det är sammansatt av fornsvensk genitiv Lidho av ånamnet → Lidan och fsv. køpunger, køpinger ’handelsplats’.

Liffride gårdnamn, Gotland → Smiss.

Ligga kraftverk i Stora Luleälven, Jokkmokks snLappland. – Namnet, med en ursprunglig syftning på det tidigare vattenfallet, är en svensk form av lulesam. Liggá. Det innehåller ordet liggá, som återgår på fi. linkka ’tröskel i terrängen; tvärbrant högt vattenfall’. Det lulesamiska namnet på en tidigare fors vid fallet, Likkáguojkka, är sammansatt av genitivformen Likká av fallets namn och guojkka ’fors’.

Likanå f.d. järnbruk, Dalby snÄlvdals hdVärmland → Likenäs.

Likenäs tätort, Dalby snÄlvdals hdVärmland. – Tätortens namn tillkom ursprungligen en gård (Lykenes 1503). Det åsyftar bebyggelsens läge på ett näs invid utloppet av ån Likan i Klarälven. Åns namn är otolkat. På platsen fanns i slutet av 1600-talet och början av 1700-talet ett kapell. Ett järnbruk, kallat Likanå, tillkom 1837 men lades ned redan 1862.

Liljeholmen stadsdel, Stockholms stad. Lillieholmen 1687 (avser en halvö), Lilljholm 1689 (avser ett värdshus). – Stadsdelen återgår på det samhälle som på 1870-talet växte fram kring en 1860 inrättad järnvägsstation, benämnd Liljeholmen efter området där den uppfördes. Förleden innehåller troligen växtbeteckningen lilja. Efterleden anger förmodligen att området vid namnets tillkomst ännu var en holme mellan sjön Trekanten och Årstaviken.

Lilla Alljungen sjöar, Medelstads hdBlekinge → Allgunnen.

Lilla Alstad by, Västra Alstads snSkytts hdSkåne → Västra Alstad.

Lilla Atlings gd, Atlingbo snGotland → Atlingbo.

Lilla Beddinge sn, Vemmenhögs hdSkåne. min Gaard Bedhinge litl[e] 1430-talet (avser en gård), (j) Bedinge lille kirkeby 1445 avskr. (avser kyrkbyn). – Sockennamnet, som är lånat från kyrkbyn, är en bildning med → -inge, kanske till ordet bett i en äldre betydelse ’betesmark’. Kyrkbyn och grannbyn Stora Beddinge (in Bithinge makla [’stora’] 1392) i Tullstorps socken var äldst troligen delar av samma bebyggelse. Vid kusten söder om kyrkbyn ligger tätorten → Beddingestrand. En nu nedlagd järnvägsstation med namnet Beddinge har funnits vid byn Stora Beddinge.

Lilla Bjärs gd, gravfält, Stenkyrka snGotland → Bjärs.

Lilla Danmark ö, Styrsö snAskims hdVästergötland →Danaholmen.

Lilla Delsjön sjö, Råda snAskims hd och Göteborgs stadVästergötland → Delsjön.

Lilla Edet tätort, Fuxerna snFlundre hdVästergötland. – Namnet har äldst åsyftat en passage utmed Göta älv (widt Edhet 1544, Lilla Edet 1685). Det innehåller ordet → ed ’passage mellan eller utmed vatten’. På platsen fanns förr slussar och kanalstation. Ett pappersbruk i Lilla Edet grundades 1880. Lilla har tillagts i särskiljande syfte gentemot ett Stora Edet med omstridd syftning.

Lilla Essingen stadsdel, ö, Stockholms stad → Essingen, Stora och Lilla.

Lilla Galtryggen holme, Torpa snÅkerbo hdVästmanland →Galten.

Lilla Gudings gd, Vallstena snGotland → Gudingsåkrarna.

Lilla Hammar by, Stora Hammars snSkytts hdSkåne → Stora Hammar.

Lilla Harrie sn, tätort, Harjagers hdSkåne. (in) Harthakar litlæ 1343 (avser kyrkbyn). – Sockennamnet, som är givet efter kyrkbyn (nu en tätort), är ett ursprungligt ägonamn, bildat till fda. harth ’hård’, med syftning på hård, svårbearbetad mark, och fda. aker ’åker’. Den nuvarande formen, känd sedan 1600-talet, beror på anslutning till de talrika namnen på -ie (→ hög). Jfr → Harjagers härad. Kyrkbyn och kyrkbyn i grannsocknen → Stora Harrie utgjorde äldst en enda by. 

Lilla Ire gård, Hangvars snGotland → Elinghem.

Lilla Isie sn, Vemmenhögs hdSkåne. Isheogi 1133 avskr. – Sockennamnet, som är lånat från kyrkbyn, innehåller i efterleden → hög och i förleden troligen ett mansnamn fda. *Isi. Kyrkbyn och grannbyn Stora Isie i Hemmesdynge socken var äldst delar av samma bebyggelse.

Lilla Karlsö ö, Eksta snGotland → Karlsö, Lilla och Stora.

Lilla Köpinge by, Stora Köpinge snHerrestads hdSkåne → Stora Köpinge.

Lilla Luleälven älv, Lappland → Luleälven.

Lilla Malma sn, Villåttinge hdSödermanland. Malmæ 1310. – Socknen har fått sitt namn från kyrkbyn. Det plurala (se inl. 3.3.1) ortnamnet innehåller dialektordet malm ’sand, grus; sandig eller grusig mark’. Kyrkan ligger på en mäktig grusås. Namnleden Lilla skiljer sedan 1940 denna socken från Stora Malm i samma landskap.

Lilla Runhällen torp, Enåkers snSimtuna hdVästmanland → Runhällen.

Lilla Råby gd,  Lunds stadSkåne → Stora Råby.

Lilla Slågarp sn, Skytts hdSkåne. Lille Slogerup 1510-talet sen avskr. (avser kyrkbyn). – Det från kyrkbyn lånade sockennamnet innehåller i efterleden → torp ’nybygge’. Förleden har antagits innehålla ett mansnamn fda. *Sloki. Kyrkbyn och kyrkbyn i grannsocknen → Stora Slågarp utgjorde ursprungligen en enda by.

Lilla Tjärby tätort, Laholms snHöks hdHalland. – Tätorten har namn efter en intilliggande by, ursprungligen en del av byn Tjärby i grannsocknen → Tjärby. Namnet Lilla Tjärby är belagt från mitten av 1600-talet. 

Lilla Värtan fjärd, Uppland → Värtan, Lilla och Stora.

Lillberget berg med spår av kustbosättning från yngre stenålder, Överkalix snNorrbotten. – Namnet uttrycker motsats till Storberget, namn på ett intilliggande berg i sydväst.

Lill-Blåsjön reglerad fjällsjö, Frostvikens snJämtland → Stor-Blåsjön.

Lill-Burvattnet sjö, Kalls och Offerdals snrJämtland → Burvattnet.

Lillbäls gd, Bäls snGotland → Bäl.

Lillehem by, Maglehems snGärds hdSkåne → Maglehem.

Lill-Fjätan älvförgrening, Dalarna → Fjätan.

Lillfole gd, Fole snGotland → Fole.

Lillfors bebyggelse i Storfors, Kroppa snFärnebo hdVärmland → Storfors.

Lillhågnen fjälltopp, Idre snDalarna → Storvätteshågnen.

Lillhärad sn, Tuhundra hdVästmanland. (j) Lithlæhæradh sookn 1387. – Sockennamnet, ett ursprungligt bygdenamn, är sammansatt av fsv. litil ’liten’ och → härad i betydelsen ’bygd’.

Lillhärdal sn, tätort, Härjedalen. (j) Lidzlahærdale 1404. – Tätorten består av flera byar i kyrkbygden. I lokalt språkbruk har socknen ända in på 1900-talet kallats Härdal. Detta namn har äldst uppträtt som bygdenamn avseende dalgången längs Härjån, vilket i huvudsak motsvarar den nuvarande socknens kärnbygd. Förleden i Härdal innehåller åns äldre namn fvn. *Her. Förleden Lill- har tillagts sockennamnet i förtydligande syfte möjligen på grund av att Härdal med tiden också fick beteckna hela landskapet. Jfr → Härjedalen.

Lillkyrka sn, Glanshammars hdNärke. (De) Litlækirkiu 1314? – Socknen har fått sitt namn, som innehåller fsv. litil ’liten’ och kirkia ’kyrka’, efter sin kyrka. Av namnet framgår att denna vid tiden för sockenbildningen var liten i förhållande till kyrkorna i grannskapet.

Lillkyrka sn, tätort, Trögds hdUppland. (De) Litlakirkiu 1344. – Tätorten är framvuxen vid kyrkan. Socknen har fått sitt namn, som innehåller fsv. litil ’liten’ och kirkia ’kyrka’, efter sin kyrka. Av namnet framgår att denna vid tiden för sockenbildningen var liten i förhållande till kyrkorna i grannskapet.

Lillkyrka sn, Åkerbo hdÖstergötland. Litla kirkiosokn 1430. – Socknen har fått sitt namn, som innehåller fsv. litil ’liten’ och kirkia ’kyrka’, efter sin kyrka. Av namnet framgår att denna vid tiden för sockenbildningen var liten i förhållande till kyrkorna i grannskapet.

Lill-Lungen sjö, Lungsunds snFärnebo hdVärmland → Lungsund.

Lillpite tätort, Piteå snNorrbotten. (i) Lytlepiithæ 1505. – Tätorten återgår på en by och är belägen vid Lill-Piteälven. Byn har säkerligen övertagit ett äldre namn på älven, fsv. *Litla Pita (’Lilla Pita’), så kallad till åtskillnad från den större → Piteälven som mynnar i samma havsfjärd. Förleden i det nuvarande älvnamnet Lillpiteälven innehåller förmodligen bynamnet Lillpite.

Lillpiteälven älv, Piteå snNorrbotten → Lillpite.

Lillsaivis by, sjö, Gällivare snLappland → Unna Sájvva.

Lillsnasen fjäll, UndersåkersÅre snrJämtland → Snasahögarna.

Lillsved gymnastik- och idrottsfolkhögskola, Värmdö snskgUppland. Litzle Sued 1535. – Folkhögskolan inrättades på Lillsveds herrgård 1937. Gårdnamnet är sammansatt av fsv. litil ’liten’ och sved ’svedjeland’.

Lillvreta by, Rasbo snhdUppland → Storvreta.

Lillvätteshågnen fjälltopp, Idre snDalarna → Storvätteshågnen.

Lillänget stadsdel, Piteå stadNorrbotten → Degeränget.

Lillö borgruin, Norra Åsums snKristianstads stadSkåne. Lillø 1350 sen avskr., (j) Lillløø 1458 avskr. – Namnet på borgen, som uppfördes i mitten av 1400-talet och raserades 1658–59, åsyftar dennas läge på en ursprunglig mindre ö i Helge å, vars nedre lopp kraftigt förändrades på 1800-talet.

Lillön numera landfast ö, Nederkalix snNorrbotten → Storön.

Lima sn, tätort, Dalarna. ecclesie Limæ 1356. – Tätorten omfattar kyrkan och flera byar. Namnet, kanske bygdenamn före sockenbildningen, innehåller ordet lim, i dalmål bl.a. ’murkalk’, här troligen åsyftande kalkhaltig lera. Enligt uppgifter från 1700-talet har murningslera tagits vid Lerberget, en sydlig del av berget Limhön 5 km nordväst om kyrkan. 

Limeden fors i Västerdalälven, Lima snDalarna → Limedsforsen.

Limedsforsen tätort, Lima snDalarna. – Tätorten har vuxit fram kring en 1903–04 inrättad post- och järnvägsstation. Stationen erhöll det nyskapade namnet Limedsforsen efter en närbelägen fors, Limeden, i Västerdalälven. I forsnamnets förled ingår sockennamnet; efterleden är → ed ’passage mellan eller utmed vatten’, möjligen med en för Västerdalarna speciell betydelseglidning till ’fors’.

Limhamn stadsdel, Malmö stadSkåne. Limhaffnen 1522. – Namnet, vars förled är lim i betydelsen ’kalk’, avsåg äldst en hamn (i f.d. Hyllie sn, Oxie härad) varifrån kalk utskeppades. Här uppstod efter 1830 ett fiskeläge och senare under 1800-talet ett fabriks- och villasamhälle.

Limmared tätort, Södra Åsarps snKinds hdVästergötland. – Samhället har ytterst fått sitt namn från säteriet Limmared (Limarydh 1356) i Tranemo socken. Efterleden innehåller → ryd ’röjning’. Förleden kan sammanhänga med det fornvästnordiska ordet limr ’kvist’; den sakliga bakgrunden är dock i så fall oviss. Limmareds järnvägsstation öppnades för trafik 1902. Tidigare fanns på platsen Limmareds glasbruk.

Lina myr numera utdikat våtmarksområde, Gothems, Hörsne med BaraVallstena snrGotland. Lina Mÿre 1646. – I myrområdets östra kant, i Hörsne med Bara socken, ligger byn Line (Lijna 1653; den officiella stavningen av bynamnet ändrades 1941 från Lijna till Line). I bynamnet ingår ett med det norska dialektordet lein ’sluttning’ besläktat ord med liknande betydelse. En sluttning finns vid byn. 

Linafallet vattenfall, Överkalix snLappland. – Fallet finns i Linaälven, lulesam. Lijnáädno (Gällivare och Överkalix socknar). Namnets förled återgår på det samiska namnelementet lijná med oklar betydelse. Fallets meänkieliska namn Linkka har betydelsen ’tvärbrant, högt vattenfall’. Det har givit upphov till det meänkieliska älvnamnet Linkkajoki.

Linan å, Linsells snHärjedalen → Linsell.

Linaälven älv, GällivareÖverkalix snrLappland → Linafallet.

Lindberg sn, Himle hdHalland. (in) Lymbergom 1362 (avser kyrkbyn). – Namnet är lånat från kyrkbyn. Efterleden, fda. biærgh ’berg’, syftar på den höjd byn ligger på. Förleden är oklar. Den kan innehålla dialektordet lim ’kalk(sten)’ men, då trakten lär sakna kalkberg, i så fall i överförd bemärkelse med syftning på fågelspillning, ett från Hallandskusten känt språkbruk. Trots de medeltida skrivningarna på Lim- o.d. finns också möjligheten att trädbeteckningen lind ingår i förleden, varvid namnet tidigt kan ha genomgått en helt normal ljudutveckling ndb &gt; nb &gt; mb med det nutida dialektuttalet »Limbjer» o.d. som resultat. Stavningen av förleden som Lind- slår igenom på 1500-talet. 

Linde sn, Gotland. Lindum 1300-talet avskr. – Ortnamnet innehåller en pluralform (se inl. 3.3.1), sannolikt av trädbeteckningen lind. Namnet bör ursprungligen ha syftat på en eller flera lindar.

Linde sn, LindesRamsbergs hdVästmanland. (j) Lindesokn 1383. – Sockennamnet har troligen givits efter byn Lindesby, som i sin tur är namngiven efter Lindessjön, vars namn i förleden säkerligen innehåller svenska dialekters linde ’bestånd av lind’.

Linderås sn, Norra Vedbo hdSmåland. Linderaas 1310. – Socknen har fått namn efter kyrkbyn. Det innehåller sannolikt svenska dialekters linde ’bestånd av lind’ och rås ’kärr’, möjligen åsyftande det sanka området nordväst om kyrkan.

Linderöd sn, tätort, Gärds hdSkåne. (in) Linderyth 1332 avskr. (avser kyrkbyn). – Socknen har sitt namn efter kyrkbyn (nu en tätort). Det är sammansatt av fda. lindi ’bestånd av lind’ och → ryd ’röjning’. Jfr → Linderödsåsen.

Linderödsåsen höjdsträckning, Skåne. – Åsens namn, som är givet efter socknen → Linderöd i norra delen av åsen, har inte gammal genuin hävd. Det kom i bruk först under senare delen av 1800-talet, kanske på grund av att en gammal huvudväg till och från Kristianstad löper genom Linderöds socken. Ett äldre namn är Lindebjär (ingår i Lindebiergs agir [’åker’] 1570-talet), där efterleden är fda. biærgh ’berg’. Förleden, fda. lindi ’bestånd av lind’, åsyftar de stora förekomsterna av lind, som här av gammalt utnyttjats för tillverkning i stor skala av bastrep.

Lindesberg kn, stad, Västmanland. (in) Lindisbergh 1436 samtida avskr. – Namnet vittnar om bergsbruk i → Linde.

Lindholmen borgruin, Svedala snOxie hdSkåne. castrum … Lindholm 1332 avskr. – Namnet innehåller trädbeteckningen lind och → holm i betydelsen ’upphöjning över kringliggande mark’.

Lindholmen tätort, Orkesta snSeminghundra hdUppland. (pa ...) Lindholm 1458, (aff) Lindholmen 1491. – Tätorten är framvuxen kring en år 1885 inrättad post- och järnvägsstation. Den fick namn efter läget på mark till Lindholmens herrgård. Förleden syftar på ett lindbestånd vid gården. Efterleden innehåller → holm i betydelsen ’upphöjning över kringliggande mark’. Namnet avsåg äldst en förr kringfluten höjd mellan Lillsjön och Storsjön, belägen väster om den nuvarande gården. Höjden hyser rester av den medeltida gården.

Lindholmen stadsdel, Göteborgs stadVästergötland. – Ursprungligen namn på en ö i Göta älv, på vilken en borg var belägen under medeltidens förra hälft. Platsen omtalas i Håkon den gamles saga, där namnet genomgående skrivs Lindis holma o.d. (ca 1325). Uppenbarligen har namnet i den västnordiska traditionen uppfattats som en sammansättning med lindi ’lindskog, linddunge’. Av de inhemska källorna att döma (äldst Lyndholm 1334) rör det sig däremot om trädbeteckningen lind. Efterleden innehåller holme ’mindre ö’. Den åsyftade holmen är nu sammanvuxen med Hisingen.

Lindome sn, tätort, Fjäre hdHalland. (i) Lyngemæ soken 1403. – Kyrkbyn har givit socknen dess namn. Detta innehåller dialektformen lyng av växtbeteckningen ljung och en stelnad dativform av → hem ’boplats; gård’. Tätorten har vuxit fram ur kyrkbyn.

Lindsdal tätort, FörlösaKläckeberga snrNorra Möre hdSmåland. Lindsdal 1875. – Tätorten växte till en början fram kring en fastighet med detta namn. Denna hade avsöndrats 1875 från byn Lindeberga i Kläckeberga socken. Möjligen har detta inverkat på förleden i det nyskapade namnet Lindsdal. Det är obekant om sakliga skäl bestämt valet av efterleden dal eller om den är schablonartat given.

Lindshammar f.d. glasbruk, Nottebäcks snUppvidinge hdSmåland. – Namnet är ungt. Efterleden hammar syftar troligen på en anläggning för spiktillverkning från 1860-talet. Förleden kan vara ett soldatnamn Lind.

Lindås del av tätorten Emmaboda, Vissefjärda snSödra Möre hdSmåland. – Namnet har övertagits från en tätbebyggelse som är framvuxen kring en järnvägsstation vid en 1874 öppnad linje och en poststation inrättad 1877, namngivna efter en fastighet med namnet Lindås. I förleden ingår sannolikt trädbeteckningen lind. Efterleden är ås.

Lindärva sn, Kinnefjärdings hdVästergötland. Linnærfwe sokn 1402 avskr. – Socknen har fått sitt namn från kyrkbyn. Det innehåller ett fornsvenskt *ærve ’arvegods’; förleden kan innehålla ett mansnamn fsv. *Linne.

Lindö tätort, Sankt Johannes snLösings hdÖstergötland. – Samhället har vuxit fram vid säteriet Lindö (Lindhø 1250), som har fått namn av en tidigare ö vid Motala ströms utlopp i Bråviken. Namnet kan innehålla fsv. linda ’trädesåker’ eller det östgötska dialektordet lind med samma betydelse men är snarare sammansatt med trädbeteckningen lind.

Line by, Hörsne med Bara snGotland → Lina myr.

Lingan sjö, Ockelbo snGästriklandsamt Skogs snHälsingland → Lingbo.

Lingarö by, Hälsingtuna snHälsingland → arin.

Lingbo tätort, Skogs snHälsingland. Lingabodha 1437 (avser en by). – Tätorten, som omfattar byarna Fallet och Lingbo, utgör kyrktrakt i det 1815 skapade Lingbo kapellag, från 1923 annexförsamling. Kyrkan är belägen vid byn Lingbo. Förleden innehåller genitiv av fsv. *Linge (nu Lingan), namn på den intilliggande sjön. Sjönamnet är en bildning till ling, en sidoform till ljung. I efterleden ingår pluralis av → bod, här möjligen med syftning på en medeltida utgårdsbebyggelse, ett s.k. bodland.

Lingen skogsområde, Grötlingbo snGotland → Grötlingbo.

Lingen terräng, Vamlingbo snGotland → Vamlingbo.

Linghed tätort, Svärdsjö snDalarna. – Detta ursprungliga bynamn är äldst omnämnt 1358. Förleden innehåller sannolikt ling ’ljung, bärris’, en sidoform till ljung. Efterleden är hed ’torr, tallskogsbevuxen mark’.

Linghem tätort, Törnevalla snÅkerbo hdÖstergötland. – Samhället har fått sitt namn från gården Linghem (Lingehem 1318). Det innehåller en sidoform ling av växtbeteckningen ljung och i efterleden → hem ’boplats; gård’. Linghems station, vid vilken samhället vuxit fram, anlades vid en del av Östra stambanan som öppnades för trafik 1872.

Linköping kn, stad, Östergötland. Liunga kaupinga ca 1120. – Ortnamnet innehåller genitiv pluralis av ljung – kanske som ortnamn, fsv. *Liunga – och fsv. køpunger, køpinger (äldre kaup-) ’handelsplats’. Utvecklingen i namnet från Liung- till Lin- har sannolikt skett under påverkan från medeltida latiniserade former som Lincopia ’Linköping’ och Lincopensis (adjektiv) ’Linköpings-’.

Linneryd sn, tätort, Konga hdSmåland. (de) Lindirydh 1304. – Kyrkbyn har givit socknen dess namn. Det innehåller svenska dialekters linde ’bestånd av lind’ och → ryd ’röjning’. Tätorten har vuxit fram ur kyrkbyn.

Linnés Hammarby gd, Danmarks snVaksala hdUppland. – Namnet, som har använts åtminstone sedan 1820, förklaras av att Carl von Linné köpte gården, den tidigare byn Hammarby (in villa Hamarby 1337), år 1758 och uppförde dess huvudbyggnad 1762. I bynamnet ingår som förled dialektordet hammar ’stenig höjd, stenbacke’ och som efterled → by ’gård; by’.

Linnéstaden administrativ stadsdel, Göteborgs stadVästergötland. – Namnet skapades i samband med införandet av stadsdelsnämnder i Göteborg 1 januari 1990. Det fanns med bland förslagen från allmänheten i en pristävlan. Namnet tar fasta på Linnégatan, ett huvudstråk i området, som är namngivet till minne av Carl von Linné. Området kring Linnégatan kallas också enbart 

Linsell sn, Härjedalen. Lijnsijll 1564 (avser en by). – Sockennamnet, i dialekten bl.a. med uttalet »Linnsälld», återgår på en kapellförsamling, tillkommen 1798, med kyrka i byn Linsell. Byn har namn efter Linsäldret, Ljusnans lopp söder om byn. Förleden innehåller ånamnet Linan (Line rivus [’å, älv’] 1685) med dunkelt ursprung. I efterleden ingår dialektordet sälder ’lugnvatten’. Linan rinner ut i Ljusnan vid Linsäldret.

Linsäldret parti av Ljusnan, Linsells snHärjedalen → Linsell.

Liseberg nöjespark, Göteborgs stadVästergötland. Lisaberg 1769. – Namnet avsåg tidigare ett landeri, dvs. en herrgård belägen på stadens mark. Det är givet efter fru Elisabeth (Lisa) Lamberg, maka till Johan Anders Lamberg som innehade egendomen från 1753. Liseberg inlöstes av Göteborgs stad 1908, och i samband med Göteborgsutställningen 1923 inrättades en nöjespark på dess ägor.

Lista sn, Västerrekarne hdSödermanland. (De) Liæstum 1314? – Socknen har fått sitt namn från kyrkbyn. Förleden kan innehålla redskapsbeteckningen lie med syftning på jämn och stenfri mark, som till skillnad från vissa andra marktyper kunnat slås med lie. Efterleden är → sta(d).

Listerby sn, tätort, Medelstads hdBlekinge. (j) Liisterby sogn 1425. – Sockennamnet, vars efterled är → by ’gård; by’, avsåg ursprungligen kyrkbyn (nu en tätort). Förleden innehåller troligen ett äldre namn, fda. *Liustra (&gt; *Lystra) ’den ljusa’, på den genom kyrkbyn rinnande Listerbyån (Listerån). Jfr → Listersjön och → Ljusterhövden.

Listerbyån å, Medelstads hdBlekinge → Listerby.

Listerlandet sydligaste delen (Mjällby socken) av→ Listers härad, Blekinge.

Listers härad hd, Blekinge. Lystær ca 1300. – Huvuddelen av häradet utgörs av en f.d. ö, senare halvö, känd som Listerlandet. Namnet Lister är bildat med en för gamla ö- och vattennamn karakteristisk ändelse -str-. Det har föreslagits att Lister är bildat till ordet lid, syftande på en udde och höjd vid Hanöbukten, Listershuvud. Berget på udden höjer sig drygt 83 m över havet och sluttar relativt likformigt åt norr och söder och mot havet i öster. I medeltida urkunder intar Lister en självständig ställning; det nämns t.ex. ofta sida vid sida med Skåne och Blekinge. Som häradsdistrikt synes Lister uppträda först långt fram under medeltiden. Häradets utsträckning norrut till Smålandsgränsen är av yngre datum. 

Listersjön sjö, Hjortsberga snMedelstads hdBlekinge. – Namnet är troligen en förkortad form av ett ursprungligt *Listeråsjön. Sjön genomflyts av Listerbyån (Listerån) (→ Listerby).

Lit sn, tätort, Jämtland. (de) Lijth 1303. – Namnet har troligen ursprungligen syftat på en utvidgning av Indalsälven. Det hänger sannolikt samman med sjönamnet Liten, som avser en annan utvidgning av älven (inom Mörsils och Undersåkers socknar), och med sydsam. lijhtie, försvenskat som lite, efterled i namn på några sjöliknande utvidgningar av Ångermanälven i Vilhelmina socken. Namnelementets betydelse och härstamning är oklara.

Liten sjö, MörsilsUndersåkers snrJämtland → Lit.

Litslena sn, Trögds hdUppland. parochie Litleni 1301. – Socknen har övertagit namnet från kyrkbyn, numera Litslenaby. Förleden innehåller bestämd form av fsv. litil ’liten’. Efterleden är antingen ene ’enbestånd’ eller ett likalydande fsv. *ene ’vägmöte’. I det senare fallet skulle ha åsyftats mötet mellan den väg som Eriksgatan följde och en led i östvästlig riktning, senare tiders väg mellan Stockholm och Enköping. Vägskälet kan ha betecknats som litet i förhållande till den större (och viktigare) vägknut som kanske ligger bakom namnet → Enköping.

Ljuder sn, Konga hdSmåland. (de) Liuthersaas 1368. – Socknen har troligen fått namn efter prästgården. Det innehåller enligt de äldsta skrivningarna efterleden ås, väl syftande på åssträckan norr om kyrkan. Förleden är sannolikt ett äldre namn på Ljuderssjön, kanske med betydelsen ’den ljudande’ e.d. Den moderna formen Ljuder ersätter under 1400-talet Ljudersås. Ljuder är tidigast belagt 1434 (j Liwdher sokn).

Ljugarn tätort, Ardre snGotland. Lougards hamn 1646, Långgarns hamn 1695. – Namnets efterled innehåller ett fornspråkligt ord *garn ’tarm’, använt i överförd betydelse om smala uddar, vikar, öar eller andra naturformationer. Här kan det ha syftat på Lotsbacken ytterst mot kusten, där den äldsta bebyggelsen är belägen. Förleden är dunkel.

Ljung sn, Inlands Fräkne hdBohuslän. (j) Lyngs sokn 1341. – Kyrkbyn har givit socknen dess namn, som innehåller fvn. lyng ’ljung, ljungbevuxen mark’, åsyftande ljungvegetation på bergen i närheten av kyrkan. Namnets nuvarande form är en ombildning i anslutning till riksspråkets ljung.

Ljung tätort, Grude snGäsene hdVästergötland. – Tätorten har vuxit fram vid Ljungs järnvägsstation, anlagd vid en järnväg öppnad 1863. Stationen tillkom vid byn Ljung, vars namn (Liwng 1419) åsyftar ljungbevuxen mark.

Ljung sn, Gullbergs hdÖstergötland. (j) Liwnghe 1367. – Socknen har fått sitt namn från kyrkbyn. Det åsyftar ljungbevuxen mark.

Ljunga tätort, DagsbergsStyrstads snrLösings hdÖstergötland. – Tätorten har vuxit fram vid och fått sitt namn från byn Ljunga (i Lyongom 1426 avskr.). Det plurala (se inl. 3.3.1) namnet innehåller ljung i betydelsen ’ljungbevuxen mark’.

Ljunga, Norra, Södra f.d. sn resp, Småland → Norra Ljunga och → Södra Ljunga.

Ljungan älv, HärjedalenJämtlandMedelpad. – Älvnamnet är äldst belagt i sammansättningen Oghnaroos (1412) ’Oghns os, mynning’. Namnet är troligen bildat till en motsvarighet till fvn. ógn ’fruktan’. I nedersta delen av Ljungan finns det gott om forsar, som kan ha tett sig besvärliga. Den nuvarande namnformen har uppstått genom att prepositionen i sammansmält med det ursprungliga älvnamnet.

Ljungarum sn, Tveta hdSmåland. (Jn) Liongarum 1278. – Kyrkbyn har givit socknen dess namn. Detta innehåller i förleden ljung i betydelsen ’ljungbevuxen mark’. Efterleden är → rum ’öppen plats’.

Ljungaverk tätort, Torps snMedelpad. – Tätorten har vuxit fram vid olika industrianläggningar och den år 1912 öppnade järnvägslinjen. Namnet innehåller i förleden älvnamnet → Ljungan. Efterledens verk är givet efter mönster från namn på tyska industrianläggningar.

Ljungby sn, Faurås hdHalland. (in) parochia Lyungby 1200-talets senare del – 1300-talets förra del. – Sockennamnet är lånat från kyrkbyn. Förleden är ljung i betydelsen ’ljungbevuxen mark’. Efterleden är → by ’gård; by’.

Ljungby by, Riseberga snNorra Åsbo hdSkåne → Ljungbyhed.

Ljungby kn, stad, Småland. – Staden har fått namn efter en \fd socken (iuxta Liongby 1301). Kyrkbyn har givit socknen dess namn, som i förleden innehåller ljung i betydelsen ’ljungbevuxen mark’. Efterleden är by ’gård; by’.

Ljungby sn, Södra Möre hdSmåland. Longby 1248, (iuxta) Liongby 1301 (beläggen avser en by). – Socknen har namn efter kyrkbyn. Förleden är ljung i betydelsen ’ljungbevuxen mark’, efterleden → by ’gård; by’. 

Ljungbyhed tätort, Riseberga snNorra Åsbo hdSkåne. – Namnet har äldst åsyftat den stora ljunghed invid byn Ljungby (Liungby 1499 avskr., till ljung i betydelsen ’ljungbevuxen mark’ och → by ’by; gård’) som sedan 1690-talet varit mötes-, läger- och övningsplats för flera skånska regementen.

Ljungbyholm tätort, Ljungby snSödra Möre hdSmåland. – Tätorten är framvuxen vid kyrkan kring en poststation och en järnvägsstation. Poststationen, som inrättades 1888 (järnvägsstationen tillkom senare vid en 1899 öppnad linje), kunde inte namnges efter socknen med tanke på en redan förefintlig postanstalt i nuvarande Ljungby stad. I stället togs namnet från det närbelägna godset Ljungbyholm i byn Ljungby. Förleden i Ljungbyholm innehåller by- och/eller sockennamnet, varigenom poststationen ändå fick ett namn där sockennamnet ingick. Efterleden → holm i gårdnamnet, vilket var i bruk redan under första hälften av 1600-talet, har som i så många andra namn på slott och herrgårdar tillagts i statushöjande syfte.

Ljungdalsfjällen turistområde, Storsjö snHärjedalen. – Namnet avser fjällen runt byn Ljungdalen i västra Härjedalen. Bynamnet Ljungdalen (i Jungdalen 1564) är bildat till → Ljungan, med efterleden dal som syftar på Ljungans dalgång.

Ljunghem sn, Gudhems hdVästergötland. (jn) Lyongeem 1346 (avser troligen kyrkbyn). – Socknen har fått sitt namn från kyrkbyn. Det innehåller ljung med syftning på ljungbevuxen mark och → hem ’boplats; gård’.

Ljunghusen tätort, RängsStora Hammars snrSkytts hdsamt Skanör med Falsterbo stadSkåne. Ljunghus(en) 1839. – Tätortens namn (’husen på ljungheden’) bars ursprungligen av några hus på platsen för den 1904 tillkomna järnvägsstationen Ljunghusen. Tätortens västra del, med sommarhusbebyggelse, benämns Ljungskogen.

Ljungsarp sn, tätort, Kinds hdVästergötland. Liungsathorp 1361. – Socknen har fått namn från kyrkbyn. Det med → torp ’nybygge’ sammansatta namnet innehåller i förleden sannolikt genitiv av ett äldre sjönamn, som återgår på fsv. *Liungsio(r) ’Ljungsjön’, som avsett den intilliggande Stomsjön. Tätorten har vuxit fram vid kyrkbyn och sockenkyrkan.

Ljungsbro tätort, Vreta klosters snGullbergs hdÖstergötland. – Ortnamnet har bildats till sockennamnet → Ljung i samma trakt; efterleden åsyftar en bro över Motala ström. Den unga tätorten har vuxit fram vid olika industrianläggningar. Ljungsbro var 1892 namnet på ett postkontor på platsen.

Ljungskile tätort, Ljungs snInlands Fräkne hdBohuslän. – Tätorten har vuxit upp vid järnvägen och den 1875 öppnade poststationen. Namnet har ursprungligen betecknat den långsmala vik (Liungskile 1594) som skjuter in i Ljungs socken. Efterleden kile är en sidoform till kil och betyder här ’vik’.

Ljungskogen del av→ Ljunghusen.

Ljungå by, Hällesjö snJämtland. Liungå nybygge 1761, Lungå Gård 1802. – Byn, där omfattande sågverksamhet bedrevs från mitten av 1700-talet till 1800-talets andra hälft, har namn efter läget vid ån Ljungån. Ånamnets förled innehåller troligast *lung, sidoform till det bland annat från Jämtland kända lunger ’sandås, grusås’, här kanske snarare med en betydelse ’sandmark’. Att detta ord kan ingå visas dels av att en sjö som avvattnas av ån heter Lungsjön (officiell stavning Lugnsjön) med en sannolik betydelse ’sjön som hör ihop med *Lungån (Ljungån)’, dels av att det är påfallande mycket sand kring Ljungån nära byn.

Ljunits härad hd, Skåne. Lyfneshereth ca 1145, Lyugnæsheret ca 1300. – Häradet har säkerligen namn efter en samlingsplats, som dock inte kunnat lokaliseras. Efterleden i namnet på samlingsplatsen, Lyfnes- e.d., är säkerligen ordet näs, men förleden har inte fått någon tillfredsställande förklaring.

Ljur sn, Gäsene hdVästergötland. Liwr 1443. – Socknen har fått sitt namn från kyrkbyn. Det innehåller det västgötska dialektordet ljur ’glugg’ och åsyftar något ljust eller öppet i terrängen, t.ex. en glänta.

Ljusdal kn, sn, tätort, Hälsingland. Lyusdal 1314. – Tätorten, som omfattar flera byar, har vuxit fram i närheten av sockenkyrkan och kring den efter socknen namngivna järnvägsstationen, tillkommen 1880. Sockennamnet, ett ursprungligt bygdenamn, innehåller i förleden adjektivet ljus och i efterleden substantivet dal med syftning på Ljusnans dalgång. I socknens kärnbygd är denna rik på glittrande vattenytor och bred i jämförelse med älvfåran närmast uppströms, vilket bör ha gett ett ljust intryck också före bygdens uppodling.

Ljusfall by, Hällestads snFingspånga läns hdÖstergötland → Ljusfallshammar.

Ljusfallshammar tätort, Hällestads snFinspånga läns hdÖstergötland. – Namnet tillkom i äldre tid en industrianläggning, en bergsmanshammar, på platsen. Förleden innehåller namnet på den närliggande bebyggelsen Ljusfall (de Lyusæ fallum 1351), vars namn innehåller fall ’svedjefall’ och i förleden snarast adjektivet ljus.

Ljushult sn, Kinds hdVästergötland. Lyshwltha sooghn 1393. – Socknen har fått sitt namn från kyrkbyn. Efterleden är → hult. Ett samband råder mellan Ljushult och Lyssjön, namnet på en intilliggande sjö; namnen har sannolikt med adjektivet ljus och verbet lysa att göra.

Ljusnan älv i Härjedalen och Hälsingland. Lusn 1320-talet, Luxna 1552. – Äldre former av älvnamnet har fram till våra dagar levt kvar som »Lussn» och »Lussna» (i det senare fallet med uttal med både akut och grav accent) i Härjedalsmål. Namnet, som hör samman med adjektivet ljus, kan tolkas som ’den ljusa (älven)’. Älvens mestadels vida, glänsande yta skapar ett ljust intryck mot en mörk inramning av berg och skog.

Ljusnaren sjö, Nya Kopparbergs hdVästmanland → Ljusnarsberg.

Ljusnarsberg kn, sn, Nya Kopparbergs hdVästmanland. Liusnars kopparberg 1641. – Sockennamnet vittnar om nyare tidens bergsbruk (jfr Bergslagen). Det betyder ’(koppar)bergslaget vid sjön Ljusnaren’. Nya kopparfyndigheter gjordes här på 1600-talet (→ Kopparberg). Sjönamnet är bildat till fsv. *liusn ’lysande, ljusning’, åsyftande klart vatten, vidsträckt vattenyta eller öppen omgivning.

Ljusne tätort, Söderala snHälsingland. (j) Lussne, (j) Lusne 1540 (avser en by). – Tätorten, från början en bruksort, har vuxit fram på mark till byarna Norrljusne (Ljusnebyn) och Sörljusne. Namnet är dativ fsv. *Lusno, bevarat i dialektuttalet »Lussne», av *Lusna, vid sidan av Lusn fornspråkligt namn på älven → Ljusnan. Byarna ligger vid älven nära dess utlopp i havet.

Ljusnedal samhälle, kyrkby, Tännäs snHärjedalen. – Namnet går tillbaka till ett på 1690-talet grundat kopparverk som så småningom fick namnet Ljusnedals bruk (Ljusnedahls Bruk 1696). Namnet syftar på platsens läge i Ljusnans övre dalgång (→ Ljusnan). Ortens sydsamiska namn Provhke innehåller ordet provhke (nordiskt lånord), som vanligen betyder ’bruk, sedvana’ men här ’bruk, fabrik, industri’ och åsyftar Ljusnedals bruk och brukssamhälle.

Ljusterhövden sjö, EringsbodaTvings snrMedelstads hdBlekinge. Justerhofd 1684. – Sjönamnets förled utgörs troligen av ett äldre namn på Listerbyån (→ Listerby), som avvattnar sjön. Efterleden är en forndansk motsvarighet till fsv. høfdhe, en bildning till ordet huvud. Ljusterhövden har alltså uppfattats som Listerbyåns »huvud», dvs. källsjö.

Ljusterö sn, Åkers skgUppland. Sydraliustra 1301 (avser ön Södra Ljusterö), (Jn) Liustro 1344 (avser en av öarna Norra och Södra Ljusterö). – Socknen har namn efter sina båda huvudöar Norra och Södra Ljusterö (numera hopvuxna). Kyrkan ligger på Norra Ljusterö. Namnet, fsv. *Liustra, är möjligen en bildning till adjektivet ljus med ursprunglig betydelse ’den ljusa ön’. Tillägget ö är belagt en gång under medeltiden (Lyustrø 1322) men uppträder i övrigt först från slutet av 1600-talet. Den gamla namnformen, uttalad »Justra» (med långt u), levde ännu på 1800-talet.

Ljustorp sn, Medelpad. (De) Liusthorp 1344. – Sockennamnet återgår på ett äldre bygdenamn. Detta innehåller i efterleden → torp, här dock möjligen inte i betydelsen ’nybygge’ utan i en ursprunglig betydelse ’inhägnad, betesmark’ e.d. Förleden betyder ’ljus; öppen’.

Ljöran älv i Särna och Transtrands snr, Dalarnai Norge → Görälven.

Lockarp sn, Oxie hdSkåne. (in) Lokkathorp, (in) Lokæthorp 1283 avskr. (avser kyrkbyn). – Socknen har sitt namn efter kyrkbyn. Det innehåller mansnamnet fda. Lokki ’den lockige’ och → torp ’nybygge’.

Locketorp sn, Vadsbo hdVästergötland. Lokkatorp sokn 1395. – Socknen har fått sitt namn från kyrkbyn. Det innehåller mansbinamnet fsv. Lokke ’den lockige’ och → torp ’nybygge’.

Lockne sn, Jämtland. (a) Locne 1312. – Socknens kärnbygd ligger vid Locknesjön. Namnet, som ursprungligen burits av sjön, sammanhänger sannolikt med fsv. luka ’stänga; innesluta’ med syftning på att vattenleden från Revsundsbygden västerut är stängd efter färd över Locknesjön på grund av ett större mellanliggande landområde mellan denna sjö och Storsjön.

Locknevi sn, Södra Tjusts hdSmåland. (de) Lødhkonuwj 1371, (j) Ludhkonuwy 1382. – Namnet, som är övertaget från kyrkbyn, har givits flera förklaringar. Det har antagits innehålla genitiv av ett fsv. *ludhkona, *lodhkona och beteckna eller vara namn på en fruktbarhetsgudinna, där efterleden är fsv. kona ’kvinna’ och förleden ett med ludd identiskt fsv. *ludh, syftande på riklig växtlighet. Namnets efterled är med denna tolkning → vi ’helig plats, kultplats’. Det har också övervägts om efterleden i *Ludhkonuvi i stället kunde innehålla dativ av fsv. vidher ’skog’ eller snarare ett därtill bildat *vidhi med samma betydelse. Förleden har då föreslagits innehålla ett ord för ’trollkäring’, varvid *ludh skulle syfta på riklig hårbeklädnad, ludenhet eller vara en motsvarighet till fvn. ljóð ’trolldomssång’. Med en sådan tolkning av Locknevi kunde namnet åsyfta en skog eller ett skogsparti som trotts vara tillhåll för en trollkäring, en häxa. Vid alternativet ’trolldomssång’ bör dock även den möjligheten beaktas att efterleden kan vara det ovan nämnda → vi ’helig plats, kultplats’ och att *ludhkona, *lodhkona då skulle åsyfta ett slags kultfunktionär.

Lockvattnet sjö, Björnlunda snDaga hdSödermanland. Lockwatn 1560. – Namnet innehåller troligen ett ord som hör samman med fsv. luka ’stänga; innesluta’ och betyder ’instängd; något inneslutet; (in)hägnad; gömställe’ e.d. Lockvattnet ligger mycket nära den stora Båven men är skild från denna sjö genom ett näs.

Lofsdalen by, Linsells snHärjedalen. (j) Lapsadall 1426. – Namnet utgör en sammansättning av en äldre form av älvnamnet Lofsen och dal ’dalgång’. Älvnamnet Lofsen återgår på ett fornspråkligt *Laps eller *Lapsá, i det senare fallet sammansatt med fvn. á ’å, vattendrag’. *Laps(-) ska troligen sammanhållas med det svenska dialektordet laffsa ’gå illa och tungt; gå släpande’ o.d. Det hör i så fall till en stor grupp vattendragsnamn vilka beskriver vattenföringen, här snarast syftande på långsamt rinnande vatten. Ett problem med tolkningen är att byn inte ligger vid själva Lofsen utan vid den sjö Lofssjön från vilken älven utgår. 

Lofsen älv, Härjedalen → Lofsdalen.

Lofta sn, Norra Tjusts hdSmåland. (in) Loptho 1333. – Namnet kan ursprungligen ha syftat antingen på den höjd där kyrkan är belägen eller på Loftaån. I det förra fallet hör det samman med loft ’övervåning’, i fornsvenskan även ’upphöjning’, i det senare med verbet löpa, här snarast i den från fornvästnordiskan kända betydelsen ’hoppa, göra ett språng’ med syftning på Loftaåns livliga lopp. Hur i sistnämnda fall ånamnet kunnat övergå till sockennamn är med tanke på avståndet mellan ån och kyrkplatsen inte helt klart.

Loftahammar sn, tätort, Norra Tjusts hdSmåland. (oppa [’uppå’]) Lophtahambrum 1383. – Tätorten är framvuxen kring kyrkan och har övertagit sockennamnet. I förleden ingår → Lofta antingen som namn på grannsocknen eller som genitiv pluralis av en inbyggarbeteckning fsv. *loftar ’Loftabor’. Loftahammar hörde tidigare till Lofta men bröts ut 1609. I efterleden uppträder dialektordet hammar ’stenig höjd, stenbacke’ eller ett ortnamn *Hammar innehållande detta ord. Lofta- har säkerligen tillagts i särskiljande syfte. Loftahammar skulle därmed betyda ’stenbacken (»hammaren») som hör till Lofta, Loftabornas »hammar»’ eller ’det *Hammar som hör till Lofta eller till Loftaborna’.

Lohärad sn, Lyhundra hdUppland. Ecclesie Lohærædhe 1337. – I förleden ingår sannolikt ett ortnamn *Lo med betydelsen ’öppen plats, glänta’, troligen syftande på det öppna landskapet i trakten kring kyrkan och byn Loskälva (jfr → Lau). Efterleden är → härad, här ’bygd’. Namnet har sålunda varit bygdenamn vid sockenbildningen.

Lojsta sn, Gotland. (i) Løstum 1412. – Namnet innehåller ett gotländskt ord lojst, lojstar ’flackt fält; kal ofruktbar slätt’, motsvarande det ord som ingår i flera fastländska Lövsta (→ Västerlövsta). Vilken plats eller vilket område namnet ursprungligen avsett är dock oklart.

Loka brunn hälsokälla, Grythyttans snGrythytteHällefors hdVästmanland. – Brunnsorten har fått namn efter sjöarna Norra och Södra Loken. I sjönamnet ingår svenska dialekters lok ’liten vattensamling’. Hälsobrunnen började utnyttjas på 1720-talet (Looka Hälsobrun 1727).

Loken, Norra, Södra sjöar, Grythyttans snGrythytte och Hällefors hdVästmanland → Loka brunn.

Lokrume sn, Gotland. Lukarum 1300-talet avskr. – Efterleden i detta namn är → rum ’öppen plats’ och förleden sannolikt ordet lök (gotländskans lauk). Betydelsen bör då vara ’den öppna platsen där det växer lök’. Med lök kan avses skogs- eller backlök, på Gotland kallad kaipe (gaitlauk, gaitakaipa). Alternativt kan förleden i Lokrume innehålla genitiv pluralis lauka av en inbyggarbeteckning bildad till gårdnamnet Lauks (Lavk 1380) i socknen. Betydelsen blir då ’den öppna platsen (ägomarken) som hör till Lauksborna’ e.d. Sockennamnet är sannolikt ett kyrkplatsnamn, dvs. det har ursprungligen avsett platsen där kyrkan uppfördes.

Loktačohkka fjäll, Kiruna stadLappland. – Namnet är sammansatt av nordsam. lokta ’loft; terrass eller avsats i en fjällsida’ och čohkka ’bergs- eller fjälltopp’. Fjället är känt genom fjällstationen Låktatjåkka (efter en äldre stavningsform av fjällnamnet).

Lomma sn, tätort, Bara hdSkåne. (in) Lumaby 1100-talets mellersta del (avser kyrkbyn), Ecclesie in Lummæ 1304. – Sockennamnet, som är givet efter kyrkbyn, återgår på ett äldre namn på → Höje å, som rinner förbi kyrkbyn ut i Öresund. Ånamnet, fda. Luma, äldst omnämnt ca 1200, betyder ’den ljumma’.

Lommaryd sn, Norra Vedbo hdSmåland. (in) Lomarydht ca 1300. – Prästgården har givit socknen dess namn, som innehåller efterleden → ryd ’röjning’. Förleden är oklar, kanske kan den innehålla genitiv av ett mansbinamn fsv. *Lome, bildat till en fornspråklig motsvarighet till det dialektala adjektivet lommer ’trög’ (jfr verbet lom(m)a ’gå med tunga, klumpiga steg’). 

Lommeland sn, Vätte hdBohuslän. (a) Lumulandum 1391. – Socknen har fått sitt namn efter kyrkbyn. Det har i förleden föreslagits innehålla ett bäcknamn med betydelsen ’den dåsiga, lugna’, syftande på långsamt lopp. Efterleden innehåller → land. 

Long sn, Barne hdVästergötland. Lung 1277. – Socknen har fått sitt namn från kyrkbyn. Det innehåller ett i andra svenska ortnamn belagt fsv. *lung ’sand- eller grusmark; sandås, grusås’ e.d. Byn ligger på en långsträckt upphöjning med sandmark.

Lorensberg stadsdel, Göteborgs stadVästergötland. – Efter landeriet (dvs. en herrgård belägen på stadens mark) Lorensberg, med namn efter handlanden Lorens Petersén, som ägde Lorensberg 1770–1800.

Los sn, tätort, Hälsingland. Losz 1552. – Tätorten omfattar kyrktrakten. Socknen återgår på en ur Färila 1748 utbruten bruksförsamling, namngiven efter den dåtida byn Los. Namnet sammanhänger med den i kyrkbygden belägna sjön Losjön och dess avloppså Loån. Det är mycket osäkert om lo ’lågt liggande äng, ängsmark vid vatten’ ingår i sjö- eller ånamnet. Los kan ha utvecklats ur ett sjönamn *Lose, avseende Losjön, med den i bl.a. Hälsingland uppträdande varianten -se för -sjö.

Loshult sn, Östra Göinge hdSkåne. (j) Losgrouo före 1492 avskr., Lossrydz gruffue 1554 (beläggen avser ett gränsmärke vid gränsen mot Småland); Lorsiø Sogenn 1555, Lousrødt Sognn 1570-talet. – Kyrkbyn har givit socknen dess namn. Dess ursprungliga form är troligen Losryth, sannolikt sammansatt av genitiv singularis av djurbeteckningen lo och → ryd ’röjning’, i dialekten utvecklat till »Loset». Den nuvarande formen på hult (jfr → hult) har sin grund i att ortnamnsefterlederna ryd och hult i dialekten båda kommit att få uttalet »et».

Loskälva by, Lohärads snLyhundra hdUppland → Lohärad.

Lotorp tätort, Risinge snFinspånga läns hdÖstergötland. – Lotorps bruk, anlagt 1635, har fått sitt namn från gården Lotorp, vars med → torp ’nybygge’ sammansatta namn (i Lorothorpe 1364) innehåller ett nu försvunnet ånamn, fsv. *Lora ’den ljudande’ e.d.; bebyggelsen ligger vid Lotorpsån.

Lottefors tätort, Bollnäs snHälsingland. – Tätorten är framvuxen kring den 1878 tillkomna järnvägsstationen, namngiven efter det närbelägna Lottefors bruk. Lottefors är omnämnt på 1750-talet i samband med en 1753 tillkommen såganläggning dels med nutida stavning, dels – tydligen med återgivande av dialektuttal – som Löttfors (i resedagbok av Abraham Hülphers 1758). Namnet har syftat på en vid bruket belägen fors i Ljusnan, den s.k. Lotteforsen. Om detta verkligen är ett gammalt forsnamn, skulle förleden möjligen kunna innehålla lott ’andel’, avseende böndernas andelar i ett laxfiske vid forsen.

Lovikka by, Junosuando snNorrbotten. – Byn grundades 1638 av Nils Ludvigsson, som kom från gården Lovikka (skrivet Loduika 1596) i byn Kainuunkylä i finska Övertorneå. Namnet innehåller en meänkielisk återgivning av mansnamnet Ludvig. Orten är känd genom tillverkning av yllevantar, efter byn kallade Lovikkavantar.

Lovö sn, Färentuna hdUppland. ecclesie Logø 1289. – Socknen har namn efter kyrkans läge på ön Lovön i Mälaren. Önamnet är dunkelt. 

Lovön ö i Mälaren→ Lovö.

Lucksta tätort, Attmars snMedelpad. (j) Locstadha 1480. – Tätorten är framvuxen ur byn Lucksta. Förleden i namnet är dunkel; möjligen kan ett mansbinamn ingå. Efterleden är → sta(d).

Ludherlagh → Tanums härad.

Ludgo sn, Rönö hdSödermanland. Liuthguthuwi 1293, (in) Ludghudawi 1368 (båda avser kyrkbyn). – Socknen har namn efter kyrkbyn, senare Ludgo kungsgård. Namnet innehåller efterleden → vi ’helig plats, kultplats’. Förleden är omdiskuterad. Det äldsta belägget tycks återspegla genitiv av ett fsv. *Liudhgudha. Detta har tolkats som en sammansättning av fsv. gudha ’gudinna’ och ett till fsv. *liudha ’växa’ bildat ord, fsv. *liudh, med betydelsen ’växande, växtlighet’. Det skulle i så fall röra sig om ett namn på eller beteckning för en växtlighetsgudinna. Om yngre former med förled på fsv. -gudha- skulle vara ursprungliga, kan namnet i stället innehålla genitiv pluralis av fsv. *liudhgudh ’växtlighetsgud’. Det har också föreslagits att *Liudhgudha skulle kunna innehålla genitiv av ett antaget fsv. *liudhgudhi ’folkgode’, sammansatt av motsvarigheter till fvn. ljóðr ’folk’ och goði ’hövding, religiös ledare’. Formen Liudh- har genom uttalslättnad i det långa namnet förenklats till Ludh-. Den moderna formen Ludgo uppträder först vid 1500-talets slut.

  Etymologiskt identiskt med Ludgo är sannolikt bynamnet Luggavi i Kräcklinge socken i Närke (de Ludhgudwi 1310, Ludgudhuwi 1313). Alternativt innehåller förleden i Luggavi en variant fsv. *ludh med samma betydelse som *liudh. Ludgo och Luggavi talar snarast för dyrkan av en gudinna med (bi)namnet *Liudhgudha och det ligger då nära till hands att anta att samma namn ingår i → Luggude härad. Jfr → Locknevi.

Ludvigsborg tätort, gods, Fulltofta snFrosta hdSkåne. – Tätorten, som har vuxit fram kring en nu nedlagd järnvägsstation, öppnad 1882, har sitt namn efter det inom tätorten belägna godset Ludvigsborg (Ludvigsborg 1812). Förleden i godsnamnet åsyftar C. Ludvig Stiernblad, som 1798 gavs tillstånd att hans gård i byn Röinge skulle få åsättas namnet Ludvigsborg. Efterleden borg, ytterst återgående på tyskt mönster, är vanlig i yngre skånska bebyggelsenamn.

Ludvika kn, stad, sn, Dalarna. Loduika 1539 (avser en by). – Staden återgår på en bebyggelse vid Ludvika station kring en 1873 öppnad järnvägslinje i närheten av Ludvika bruk, grundat ca 1550, och vid Ludvika herrgård i stadens norra del. Socknen utbröts som kapellag ur Grangärde socken ca 1652 och är möjligen namngiven efter bruket och/eller gården. Bebyggelsenamnet Ludvika med dessa olika syftningar är ytterst övertaget från byn Ludvika i stadens södra del. Byn har namn efter en intillliggande vik av sjön Väsman, Lyviken. Viknamnets förled kan innehålla fsv. genitiv *Lydhiu av ett vattendragsnamn *Lydhia avseende Lorensbergatjärnens avlopp till Lyviken. Detta namn vore i så fall bildat till ett med t.ex. ludd och luden besläktat ord med syftning på växtlighet av vass. I namnet Ludvika är förleden en senare ombildning.

Luggavi by, Kräcklinge snHardemo hdNärke → Ludgo.

Luggude härad hd, Skåne. (in) Liudguthæret 1250-talet avskr., Lyuthgudheret ca 1300, (in) Luthgudæheret 1332 avskr. – Luggude innehåller antingen genitiv *liuthguthu av fda. *liuthgutha, brukat som (bi)namn på en växtlighets-, äringsgudinna, eller genitiv pluralis *liuthgutha av fda. *liuthguth ’äringsgud’. Jfr  Ludgo. Häradsnamnet kan också elliptiskt ha bildats till ett ortnamn med en av de nämnda genitivformerna som förled.

Lugnaro boningshus, Hasslövs snHöks hdHalland → Lugnarohögen.

Lugnarohögen gravhög från yngre bronsålder, Hasslövs snHöks hdHalland. – I namnets förled ingår Lugnaro, namn på ett boningshus invid gravhögen. Detta förmodligen i sen tid tillkomna namn uttrycker förhoppningar om en lugn och rofylld tillvaro i huset. 

Lugnet idrotts- och fritidsanläggning, Falu stadDalarna. Lugnet 1892 (avser en gård). – Anläggningen har övertagit namnet från en gård. Detta sentida modenamn återspeglar en önskan om att platsen ska präglas av lugn och ro.

Lugnsjön sjö, Hällesjö snJämtland → Ljungå.

Lugnås sn, tätort (i Björsäters sn)Kinne hdVästergötland. Lugnas 1354. – Socknen har fått sitt namn från kyrkbyn. Efterleden ås syftar på Lugnåsberget. Förleden kan vara substantivet lugn i en äldre betydelse ’ljus (plats)’ eller adjektivet lugn i betydelsen ’ljus’ med syftning på ej skogbevuxen terräng. Stationssamhället Lugnås ligger vid en 1889 öppnad bandel. Det ligger i grannsocknen Björsäter men har ändå fått namn efter Lugnås socken.

Lule lappmark del av Lappland. – Namnet är ursprungligen en historisk-administrativ benämning på samebygden som handels- och beskattningsområde. Det är givet efter huvudorten → Luleå i Norrbotten.

Luleå kn, stad, Norrbotten. – Kommunen har sitt namn efter den gamla centralorten (nu → Gammelstaden), som är namngiven efter → Luleälven. För stavningen -eå → Bureå. Ortens lulesamiska namn Luleju och den därur uppkomna, nu använda variantformen Julevu avser också älven.

Luleälven älv, LapplandNorrbotten. – Namnet återgår troligen på lulesam. lulij ’den som bor i öster’, en gammal beteckning för ’skogssame’, och kan tolkas som ’skogssamernas älv’. Det avsåg ursprungligen älvsträckan nedanför sammanflödet av Stora och Lilla Luleälven. I älvens nuvarande samiska namn, lulesam. Julevädno, har efterleden ädno ’älv’ tillagts efter svenskt mönster. Älvdelarna Stora och Lilla Luleälven heter på samiska Stuor Julevädno resp. Unna Julevädno. Älvnamnet överfördes på handelsorten och på den nybildade socknen Luleå (parochia Lulu 1339 avskr.) (jfr → Bureå). Vid delning av socknen 1831 uppkom namnen Nederluleå och Överluleå, som betecknar läget vid älvens lopp.

Lummelunda sn, Gotland. Lomalunda 1350. – Namnets förled är dunkel. Efterleden är lund ’skogsdunge’ o.d. Socknen har möjligen namngivits efter en bebyggelse motsvarande prästgården (Lummelunda annex). Troligen har namnet ursprungligen avsett en forntida helig lund. Denna kan ha legat på höjden väster om kyrkan, såsom antyds av gårdnamnet Lundbjärs (Lwndebergh 1486) ’Lundberg(s)’. 

Lund by, Forsa snHälsingland → Sörforsa.

Lund kn, stad, Skåne. (in) Lundy 1100-talets mellersta del. – Stadens namn torde innehålla lund ’skogsdunge’, kanske med syftning på en helig hagtornslund, benämnd Lund, som kan ha legat mellan de båda byarna Vallkärra Torn och Östra Torn norr om staden (jfr → Torna härad).

Lunda sn, Jönåkers hdSödermanland. (De) Lundum 1314? – Socknen har fått sitt namn från kyrkbyn. Det plurala (se inl. 3.3.1) ortnamnet innehåller lund ’skogsdunge’, möjligen med syftning på en forntida kultplats.

Lunda sn, Seminghundra hdUppland. ecclesie Lundatolft, (de) Lundum 1344. – Det nuvarande sockennamnet är en förkortning av ett ursprungligare Lundatolft. Förleden i ett sådant namn är en form av lund ’skogsdunge’, här kanske med syftning på en helig lund. Efterleden är tolft ’antal av tolv’, i detta fall avseende ett forntida distrikt som kunde ställa upp med tolv man som krigsfolk (→ hundare). Sockennamnet har övertagits från ett äldre förkristet militärt distrikt (kanske också med gemensamt kultutövande) vars samlingsplats legat vid en (helig) lund.

Lundbjärs gd, Lummelunda snGotland → Lummelunda.

Lundby del av Göteborgs stad, Västergötland. (j) Lundby 1417 avskr. – Namnet är givet efter en tidigare by på samma plats. Namnet innehåller ordet lund ’skogsdunge’ och → by ’gård; by’.

Lundby sn, Västerås stadVästmanland. parochie Lundby 1322. – Socknens namn avsåg ursprungligen kyrkbyn. Det är sammansatt av ordet lund ’skogsdunge’ och → by ’gård; by’.

Lundby, Norra, Stora, Södra snr, Västergötland → Norra Lundby, → Stora Lundby och  → Södra Lundby.

Lunde tätort, Gudmundrå snÅngermanland. Lundhe 1535. – Tätorten är framvuxen ur byn Lunde. Namnet är stelnad dativform av ordet lund ’skogsdunge’.

Lund (en) by, Ledsjö snKinne hdVästergötland → Lundsbrunn.

Lundsberg hgd, internatskola, Lungsunds snFärnebo hdVärmland. Lundsberg 1779. – Föregångaren till herrgården Lundsberg var ett järnbruk, anlagt någon gång mellan 1628 och 1635 på ägorna till hemmanet Matlång och benämnt efter detta. Hemmanets namn är givet efter läget vid sjön Matlången (Matlången 1603) söder om Lundsberg. Förleden i den långsträckta sjöns namn syftar säkerligen på gott fiske. Herrgårdens och därmed senare även brukets namn är bildat till släktnamnet Lundstedt; ägare 1779 var bergmästaren Gustaf Olofsson Lundstedt. Efterleden berg är typisk för nybildade herrgårdsnamn från denna tid. Internatskolan, grundad 1896, ligger på egendomens ägor och har namn efter denna.

Lundsbrunn tätort, Ledsjö snKinne hdsamt OvaSkälvums snrKinnefjärdings hdVästergötland. Lundsbrunn 1807. – Samhället har vuxit fram i anslutning till en hälsobrunn på platsen och Lundsbrunns järnvägsstation, som ligger vid en bandel öppnad för trafik 1887. Ortnamnets förled innehåller genitiv av Lund(en), namnet (till lund ’skogsdunge’) på en intillliggande bebyggelse i Ledsjö socken.

Lungsund sn, Färnebo hdVärmland. Lungesundh 1666. – Vid sundet Lungsundet mellan sjöarna Stor-Lungen och Öjevettern nära gården Lungsund (Lungesundh 1581) invigdes ett kapell 1643. Sjönamnet Lungen torde vara en bildning till adjektivet lugn; Stor- är tillagt till åtskillnad från den intilliggande mindre sjön Lill-Lungen.

Lunnarp tätort, Kverrestads snIngelstads hdSkåne. – Tätorten har vuxit fram kring en 1882 öppnad järnvägsstation, vilken fick sitt namn efter byn Lunnarp (Lundorp 1398 avskr., y Lunderupp 1570-talet), belägen strax norr om tätorten. Bynamnets förled innehåller lund ’skogsdunge’; efterleden är → torp ’nybygge’.

Lunndörren fjällpass, Undersåkers, HallensOvikens snrJämtland. Ljnådören 1685, Lun Dören 1771. – Förleden i passets namn är oklar, möjligen är det ett äldre namn på Lunndörrsån, *Lugna eller *Lygna med betydelsen ’den lugna, stilla’, som ingår. Efterleden dörr betyder här ’bergspass, fjällpass’ och förekommer i namn på andra liknande pass.

Luosastugan hembygdsgård, Skattlösberg, Grangärde snDalarna. – Stugan, som ligger i skalden Dan Anderssons födelseby → Skattlösberg i Grangärde finnmark (jfr inl. 4.1), är inrättad som minnesgård över Dan Andersson. Här bodde dennes familj 1912–15. Namnet är givet efter Luosaberget, på vars sluttning stugan ligger. Bergets namn, vars äldre lokala uttal är »Losaberget», kan innehålla ett östfinskt dialektord luosa ’vattensjuk dalgång’. Dan Anderssons stavning i den kända dikten Omkring tiggarn från Luossa är således inte genuin; kanske är den påverkad av det kända → Luossavaara i Lappland.

Luossavaara malmberg, Kiruna stadLappland. Luosawara 1736. – Namnet är en till meänkieli anpassad form av nordsam. Luossavárri. Förleden är sam. luossa ’lax’, efterleden meänk. vaara och sam. várri ’berg’. Berget har sitt namn efter sjön Luossajávri (meänk. Luossajärvi) intill. Efterleden i sjönamnet är nordsam. jávri (fi. järvi) ’sjö’. Det samiska bergnamnet, med en äldre stavningsform Luossavare, var tidigare även namn på ortens poststation, omdöpt till → Kiruna 1900.

Luppio berg, Hietaniemi snNorrbotten. – Namnet är en meänkielisk ombildning av ett samiskt namn; jfr nordsam. luhppu ’brant, farbar klyfta’. Det branta berget karakteriseras av trappstegsformade sluttningar. Namnet överfördes på en 1914 inrättad järnvägshållplats och poststation vid byn Niemis (se → -nen) och används numera allmänt även om byn, varför berget av svensktalande kallas Luppioberget. – Bild 47.

Lur sn, Tanums hdBohuslän. Ludærs kirkia 1391. – Sockennamnet går sannolikt tillbaka på ett gammalt bygdenamn. Detta innehåller ett ord motsvarande fvn. lúðr ’urholkad stock; tråg’ m.m., här väl syftande på den dalsänka i vilken Lursjön ligger. 

Lurön ö i Vänern, Eskilsäters snNäs hdVärmland. (pa) Lwdhra 1469. – Namnet är från början inte sammansatt med ö. Äldsta belägg för en sådan sammansättning är Lwröö 1572. Namnet återgår ursprungligen på fsv. Ludhra(r), ännu levande i dialektuttalet »Lure» (&lt; »Lura»). Detta är pluralform av fsv. ludher, nusvenskans lur ’ett slags blåsinstrument’, i äldre nordiskt språk och nutida svenska dialekter också med betydelser som ’underlag för kvarn; skorstenspipa; urholkad stock; tråg’. En mycket osäker tolkning är att ett par höjder på ön kan ha liknats vid lurar (instrument).

Lusärna ö, Västerviks stad. Liusserna 1648. – Namnet är av allt att döma sammansatt av adjektivet ljus och ett i önamn vanligt *ærn(e), → arin. Anledningen till namnet är oklar.

Luttra sn, Vartofta hdVästergötland. (de) Lutrum 1225? (avser kyrkbyn). – Socknen har fått sitt namn från kyrkbyn. Det plurala (se inl. 3.3.1) ortnamnet innehåller ett ord för ’sluttning’, besläktat med verbet luta. Kyrkbyn ligger vid en sluttning.

Lyby sn, Frosta hdSkåne. (in) parochia Lyby 1353. – Sockennamnet, som är lånat från kyrkbyn, innehåller i efterleden → by ’gård; by’ och i förleden möjligen fda. *liuth ’folk, allmoge’, i så fall med syftning på en gammal samlingsplats, kanske tingsplats.

Lycke sn, Inlands Södre hdBohuslän. Lykkiu sokn 1354 avskr. – Kyrkbyn har givit socknen dess namn, som innehåller böjd form av ordet lycka ’inhägnat jordstycke, inhägnad mark’. 

Lyckeby tätort, Lösens snÖstra hdBlekinge. – Tätortens föregångare, som bar namnet Lyckå (Lyckeaa 1449 avskr.) fick stadsprivilegier på 1440-talet men miste dessa 1600 till förmån för det nygrundade → Kristianopel. Den nuvarande formen med efterleden by, här kanske i betydelsen ’stad’, tillkom på 1500-talet. Namnet Lyckå, som ursprungligen tillkom nuvarande Lyckebyån, är sammansatt av å och ett äldre bebyggelsenamn, bildat till ordet lycka ’inhägnad’.

Lyckebyån å, Östra hdBlekinge → Lyckeby.

Lycksele kn, stad, sn, Lappland. Lyksälie 1606. – Namnet har tidigare avsett socknens gamla kyrkplats, Gammplatsen, i stadens norra del. Den ligger väster om det sel (lugnvatten) av Umeälven som namnet Lycksele först syftade på. Förleden innehåller ett samiskt ord som också påträffas i andra med Lycksele samhöriga namn norr om älven och i ortens sydsamiska namn Liksjoe (umesam. Likssjuo). Enligt ett förslag skulle namnelementet ha betydelsen ’som vibrerar, darrar’, med ursprunglig syftning på Lycksamyren i Stensele sn.

Lye sn, Gotland. Lüuum 1300-talet avskr., (i) lyum, (i) lyom 1300-talet (med runor). – Sockennamnet hänger antagligen samman med ly ’lä, skydd’ eller lya ’håla under marken som utgör boplats för vilda djur’, men hur det närmare ska förstås är oklart. Enligt ett mindre troligt förslag skulle det röra sig om en inbyggarbeteckning *lyar bildad till → Lau.

Lygnern sjö, HallandVästergötland. (i) Lygni ca 1325. – Sjönamnet återgår på ett fornsvenskt Lyghnir. Det är bildat till ordet lugn, kanske i en äldre adjektivbetydelse ’ljus, lysande, blänkande’ e.d.

Lyhundra härad hd, Uppland. (de) Lyhundari 1291. – Namnet innehåller en plural inbyggarbeteckning, fsv. *lyiar, bildad till det *Lo som ingår i sockennamnet → Lohärad och bynamnet Loskälva i Lohärads socken. Lo-bygden söder om sjön Erken får antas ha utgjort ett centrum i häradet med en gammal samlingsplats för dess invånare. Namnelementet → hundare är bevarat i den moderna namnformens -hundra. Häradsnamnet ingår i sockennamnet Husby-Lyhundra, vid omorganisation 1952 ändrat till → Husby-Sjuhundra.

Lyngby sn, Bara hdSkåne. (aff) Lywngby 1435 (avser kyrkbyn). – Sockennamnet, som ursprungligen avsåg kyrkbyn, är sammansatt av ljung i betydelsen ’ljung(mark)’ och → by ’gård; by’.

Lyngsjö sn, Gärds hdSkåne. ecclesie Lingsio; (in) Lyungsø 1377 avskr. (avser kyrkbyn). – Sockennamnet är lånat från kyrkbyn, som i sin tur har sitt namn efter den strax sydväst om kyrkan liggande lilla Lyngsjön ’sjön på ljungmarken’.

Lyrestad sn, tätort, Vadsbo hdVästergötland. Lyristadhæ 1346. – Socknen har troligen fått sitt namn från prästgården. Förleden kan innehålla ett på öppna partier i skog syftande fsv. *lyre, som bildats till det från Västgötalagen belagda fsv. liure ’öppning i taket’ (jfr → Ljur). Efterleden är → sta(d). Socknen har givit namn åt tätorten, som ligger vid kyrkan och Göta kanal och vuxit fram i anslutning till Lyrestads järnvägsstation, anlagd vid en 1909 öppnad bandel.

Lysan å, Lysviks snFryksdals hdVärmland → Lysvik.

Lyse sn, Stångenäs hdBohuslän. (j) Lysa 1317. – Socknen har fått namn efter kyrkbyn. Namnet kan sammanhållas med adjektivet ljus och verbet lysa och kan ursprungligen ha åsyftat antingen den närbelägna Trälebergsfjorden eller den bäck, tidigare å, som rinner förbi kyrkan och byn, nuvarande Kyrkobäcken. 

Lysekil kn, stad, Bohuslän. Liussekild 1592. – Den ursprungliga namnbäraren är sannolikt den vik i Lysekil som idag kallas Norra hamnen. Lysekil, under 1500-talet känt som ett av Bohusläns största fiskelägen, blev stad år 1903. I förleden ingår sockennamnet → Lyse. Efterleden är kil, här i betydelsen ’vik’. 

Lysingsbadet fritidsanläggning, Västerviks stadSmåland → Lysingsberget.

Lysingsberget berg, Västerviks stadSmåland. – Namnets äldre form är Lysningsberget. Det innehåller i förleden ett till verbet lysa bildat lysning ’utstrålning av ljus, lysande; brinnande’. Kanske har berget tidigare varit ett vårdkaseberg. Fritidsanläggningen Lysingsbadet har namn efter sitt läge nedanför Lysingsberget.

Lysings härad hd, Östergötland. (in) Lysingshæradh 1347. – Häradet har namn efter en samlingsplats, fsv. *Lysinger. Detta namn kan antas ha betytt ’ljus öppen plats, glänta’. Ett gammalt utjords- och torpnamn, Tingsmaden (Tingzmaa 1682, till mad ’sankäng’), i Stora Åby socken vid gränsen mot Röks socken ca 1,5 km sydväst om Röks kyrka, anger sannolikt en gammal tingsplats i Lysings härad. På denna utjord har också funnits ett torp Lysingslyckan. Sammantaget talar detta för att här har legat den samlingsplats som givit upphov till häradsnamnet. En från 1400-talet välbetygad tingsplats för Lysings härad, Haraker, kan avse en åker invid maden. Sakligt sett skulle ett sådant åkernamn, till dialektordet har ’stenig mark’ e.d., passa väl på platsen. Tingsmaden ligger i övergångsområdet mellan skogs- och slättbygd, där det antagna tingsplatsnamnet bör ha varit passande. 

Lysvik sn, tätort, Fryksdals hdVärmland. Lisswig soken 1503. – Socknens namn åsyftar kyrkans belägenhet vid ån Lysans utlopp i en vik av Övre Fryken. Ånamnet är en bildning till adjektivet ljus (i dialekten lys). Tätorten, namngiven efter socknen, har vuxit fram kring bebyggelse vid kyrkan.

Lyviken vik av Väsman, Ludvika snstadDalarna → Ludvika.

Låktatjåkka fjällstation, Kiruna stadLappland → Loktačohkka.

Långared sn, Kullings hdVästergötland. Langarwdh sokn 1491, Longeriidh Soken 1529. – Socknen har fått sitt namn från kyrkbyn. Förleden innehåller adjektivet lång; senare leden är snarare → ryd ’röjning’ än det liktydiga → rud.

Långaryd sn, Västbo hdSmåland. (de) Langaryd 1303. – Namnet är lånat från kyrkbyn. Förleden innehåller adjektivet lång. Efterleden är → ryd ’röjning’. 

Långaröd sn, Färs hdSkåne. Langeryd 1160-talet avskr. (avser kyrkbyn). – Socknen har sitt namn efter kyrkbyn. Det är sammansatt av adjektivet lång och → ryd ’röjning’.

Långasjö sn, tätort, Konga hdSmåland. (i) Langæsio sokn 1355. – Tätorten är framvuxen ur kyrkbyn, som lånat sitt namn åt socknen. Bynamnet är i sin tur övertaget från en intilliggande, numera till stora delar igenväxt sjö, i våra dagar kallad Långasjösjön. Sjön är långsträckt, varav dess äldre namn Långasjö.

Långban samhälle, Färnebo snhdVärmland. Longbånshytt 1566, Lonngbåndz Hyttan 1570. – Vid denna gamla järnbruksort, tidigare också kallad Långbanshyttan, har funnits en hytta, dvs. en smältugn för metallframställning. Orten är belägen vid sjön → Långban.

Långban sjö, Färnebo snhdVärmland. Långbann 1658. – Den långsträckta sjöns namn innehåller i efterleden möjligen ordet band. 

Långbansände f.d. järnbruk, Gåsborns snFärnebo hdVärmland. Långbannsende 1638. – Orten är belägen vid norra änden av sjön → Långban.

Långeboda by, Ringamåla snBräkne hdBlekinge → Ringamåla.

Långe Erik fyrtorn, Böda snÅkerbo hdÖland. – Fyren, belägen på Ölands norra udde och med sina 32 meter Ölands näst högsta, stod färdig 1845. Namnet är givet som en pendang till → Långe Jan på öns sydspets, men vad som föranlett valet av just Erik är inte känt. 

Långe Jan fyrtorn, Ås snGräsgårds hdÖland. – Hur det 1784–85 uppförda fyrtornet fått sitt namn är inte utrett. Enligt en lokal tradition skulle namnet bero på att man tog sten till fyren från det närbelägna S:t Johannes kapell (personnamnet Jan är utvecklat ur Johannes). Detta verkar dock inte stämma. Namnet kan i stället vara givet av sjöfarare med kyrktornet Lange Jan i den holländska hamnstaden Middelburg som förebild.

Långelanda sn, Orusts östra hdBohuslän. (j) Langalande 1331. – Socknen har fått namn efter kyrkbyn. Det innehåller adjektivet lång och → land, syftande på byns läge vid en lång, smal bäckdal. Den plurala formen på -landa (se inl. 3.3.1) är en ombildning av dativ singularis lande.

Långemåla sn, Handbörds hdSmåland. (aff) Langamalom 1378 (avser en by). – Socknen, bildad 1740, har övertagit namnet från en annexförsamling, utbruten 1732 ur Högsby socken och namngiven efter kyrkbyn. I förleden ingår adjektivet lång. Efterleden är → måla.

Lången sjö, Husby snDalarna → Långshyttan.

Långhalsen sjö, Södermanland. Long Halssen 1560. – Sjönamnet, som innehåller lång och hals i betydelsen ’sund’, åsyftar utan tvivel ett eller flera av sunden eller förträngningarna i den slingrande och synnerligen långsträckta sjön. Åtskilligt talar för att denna sjö eller en del därav under forntiden burit ett namn *Vighre ’den slingrande, sjön med böjningar’ e.d., som ingår i bynamnet Vegred (i Wighredhe 1379) i Lerbo socken. Det senare innehåller i efterleden → ed ’passage mellan eller utmed vatten; landtunga, näs’.

Långheden gränsskog, VagnsbroÖvertjurbo hdrVästmanland. (nidhan) Langa hedh 1399. – Namnet betyder den ’långsträckta heden’, möjligen med en specifik innebörd hos hed med syftning på vägen som gick mellan Västmanland och Dalarna. Alternativt är innebörden hos hed den mer bekanta ’torr, tallskogsbevuxen mark’.

Långholmen ö i Mälaren, Stockholms stad. Longholm 1435, (opa [’uppå’]) Langholmen 1436. – Ön är långsmal, varav namnet. 

Långhundra härad hd, Uppland. (de …) Langhundære 1298 avskr. – Hundaresnamnets förled är adjektivet lång. Namnet syftar på hundarets långsträckta form i en dalsträckning som går åt sydöst från Uppsala. Efterleden → hundare är bevarad i den moderna namnformens -hundra. Häradsnamnet ingår i sockennamnet → Husby-Långhundra.

Långjämnaren sjö, Ore snDalarna → Jämtland.

Långlöt sn, Runstens hdÖland. (de …) Langaløøt ca 1320 avskr. – Förleden innehåller adjektivet lång. Efterleden är löt ’betesmark’, i äldre tid också ’sluttning’. Socknen har övertagit namnet från kyrkbyn. Där syftar löt på den ursprungliga bebyggelsens läge vid en betesmark eller möjligen en sluttning. Förleden Lång- avser troligen den osedvanligt långa bytomten och kan ha tillfogats för att skilja namnet från sockennamnet → Löt i samma härad.

Långsele sn, tätort, Ångermanland. (De) Langasild 1344. – Kyrkbyn har givit socknen dess namn. Detta innehåller i efterleden dativ av ordet sel ’lugnvatten i å eller älv’. Mellan forsarna vid Fosse och Hjälta bildar Faxälven ett ca tre kilometer långt lugnvatten, nuvarande Långseleselet. Tätorten har vuxit fram ur kyrkbyn.

Långserud sn, Gillbergs hdVärmland. Langxret soken 1503. – Sockennamnet, sannolikt lånat från den f.d. gård på vars mark kyrkan ligger, är sammansatt av genitiv av namnet på den intilliggande långsmala sjön Lången (fsv. *Langer) och → rud ’röjning’ med senare inskott av ett uttalsunderlättande e.

Långshyttan tätort, Husby snDalarna. Longzhytthan 1535. – Namnet avsåg äldst en by nära sjön Lången. I förleden ingår genitiv av fsv. *Langer eller – något osäkrare – fsv. *Langesior ’den långa sjön’. Efterleden innehåller hytta ’smältugn för metallframställning’.

Långtora sn, Lagunda hdUppland. (in) Languthoru 1291. – Socknen har lånat namnet från kyrkbyn. Förleden innehåller adjektivet lång. I efterleden ingår ett fornsvenskt *thora som sannolikt haft betydelsen ’något uppsvällt; »uppsvälld» terräng, höjd’. Namnet syftar ursprungligen på den långsträckta höjd där längre tillbaka hela kyrkbyn var belägen.

Långvik tätort, Ingarö snVärmdö skgUppland. – Tätorten är framvuxen kring hemmanet Långvik, vilket i sin tur fått namn efter läget vid den inre, numera uppgrundade delen av en långsträckt vik. Av viken återstår i dag det yttre partiet mot Björnöfjärd, kallat Långviksviken.

Långås tätort, Morups snFaurås hdHalland. Langaas 1561. – Tätorten har vuxit fram kring den 1886 inrättade post- och järnvägsstationen, som anlades vid Långås gård. Denna ligger vid en långsträckt höjd.

Låssa f.d. sn, BroLåssa snBro hdUppland. (de) parochia Lasza 1299. – 1863 slogs socknen ihop med → Bro. Namnet, som är otolkat, kan från början ha åsyftat en numera uppgrundad ö. 

Låstad sn, Vadsbo hdVästergötland. Lostha 1490 (avser kyrkbyn). – Socknen har fått sitt namn från kyrkbyn. Förleden kan innehålla ett från äldre svenska känt ord lodh, låd, dialektalt lå ’ludd, tjock hårbeklädnad’ med syftning på tjockt gräs eller genitiv av ett formellt motsvarande mansbinamn. Efterleden är → sta(d).

Läby sn, Ulleråkers hdUppland. (in) parochia Ladhuby 1316. – Socknen har övertagit namnet från den medeltida kyrkbyn, numera uppdelad på Västerby (jn Wæstræ Ladhuby 1321) och Österby (in Østra Lædhuby 1344). I förleden ingår fornsvensk genitiv singularis av ordet lada (med en för bl.a. uppländskan i vissa fall kännetecknande ljudövergång a &gt; ä), här sannolikt i betydelsen ’vägbank’ (jfr dialektordet la(d) ’stapel, hög’ och runsvenskt (h)laðbro ’stenfylld vägbank’). Efterleden är → by ’gård; by’. Den vägbank som förleden åsyftar är en av de båda anläggningar som ännu till viss del är bevarade i närheten av Läby kyrka (den ena vid Västerby, den andra vid Österby).

Läckeby tätort, Åby snNorra Möre hdSmåland. Lekaby 1539. – Tätorten är framvuxen kring Läckeby järnvägsstation, inrättad vid en 1897 öppnad linje. Järnvägsstationen hade övertagit namnet från en poststation, kallad Läckeby sedan 1882. Dessförinnan hade poststationen, som låg i kyrkbyn Åby, från sin tillkomst 1874 kallats Österåker. Åby bör trots status som sockennamn ha varit otänkbart som poststationsnamn, då det brukades som sådant på annat håll. Upprepad sammanblandning med sockennamnet Österåker i Uppland föranledde emellertid en namnändring år 1882 till Läckeby. Det nya poststationsnamnet lånades från en herrgård i närheten. Förleden i namnet är dunkel; möjligen ingår där ett mycket svagt belagt mansnamn fsv. Leke. Efterleden är → by ’gård; by’.

Läckö kungsgård, slott, Otterstads snKållands hdVästergötland. (de) Læchiu 1292. – Namnet har ursprungligen inte innehållit ordet ö. Det återgår på ett fornsvenskt Lækkia, som kan höra samman med svenskans länk och det norska lekkia ’länk, kedja’. Om namnet har sådan språklig bakgrund, kunde det åsyfta en rad av likartade terrängformationer eller också avspärrningar med kedjor i vattnet vid Läckö.

Läget tätort, Träslövs snHimle hdHalland → Träslövsläge. 

Längbro sn, Örebro hdNärke. (De) Lengebro 1314? – Sockennamnet synes vara ett namn på kyrkplatsen, då enligt traditionen sockenkyrkan äldst ska ha legat på höjden söder om Lillån inom nuvarande Örebro stad. Platsen har alltså namngivits efter läget vid en bro över Lillån. Förleden är genitiv av fsv. *Længia, Lillåns gamla namn, vilket i sin tur är bildat till sjönamnet Lången, avseende den sjö varur Lillån rinner.

Länghem sn, tätort, Kinds hdVästergötland. Langeem 1327. – Socknen har fått sitt namn från kyrkbyn. Det är sammansatt av fsv. langer ’lång’ och → hem ’boplats; gård’. Jfr → Längjum och → Längnum. Tätorten har vuxit fram vid kyrkbyn och sockenkyrkan. Länghems järnvägsstation öppnades för trafik 1902.

Längjum sn, Laske hdVästergötland. Langum sokn 1435. – Socknen har fått sitt namn från kyrkbyn. Det är sammansatt av fsv. langer ’lång’ och → hem ’boplats; gård’. Jfr → Länghem och → Längnum.

Längnum sn, Viste hdVästergötland. Langema sokn [’Längnumsbornas socken’] 1386. – Socknen har fått sitt namn från kyrkbyn. Det är sammansatt av fsv. langer ’lång’ och → hem ’boplats; gård’. Jfr → Länghem och → Längjum.

Länna sn, Åkers hdSödermanland. (De) Lennum 1314? – Socknen har fått sitt namn från en mycket vidsträckt bebyggelse kallad Länna; en del av detta tidigt uppdelade Länna är kyrkbyn Merlänna, vars namn (fsv. Mædhallænna) betyder ’Mellan-Länna’. Det plurala (se inl. 3.3.1) Länna innehåller ett ord, fsv. *læn(d)n, för ’landningsplats (för båtar)’, samhörigt med fsv. lænda ’lägga till’. Lännabebyggelsen ligger vid Lännasjön, som genom åar står i förbindelse med Mälaren och andra sörmländska sjöar.

Länna sn, FrötunaLänna skgUppland. (de) Lennum 1303. – Socknen har lånat namnet från kyrkbyn, numera Lännaby. I namnet ingår ett fornsvenskt *læn(d)n ’landningsplats (för båtar)’, samhörigt med fsv. lænda ’lägga till’. Byn ligger vid Länna kyrksjö. Namnet ingår i skeppslagsnamnet Frötuna och Länna skeppslag, se → Frösåkers härad.

Länna tätort, Almunge snNärdinghundra hdUppland. (af) Lænnum 1364. – Tätorten är framvuxen kring Länna masugn, i drift 1758–1905, och järnvägsstationen Länna vid en 1876 öppnad linje. Masugnen var anlagd på ägor under Länna säteri (nu en gård) drygt 1 1/2 km längre norrut. I namnet ingår ett fornsvenskt *læn(d)n ’landningsplats (för båtar)’, samhörigt med fsv. lænda ’lägga till’. Gården ligger vid förbindelsen mellan den västra och östra delen av Långsjön.

Lännäs sn, Askers hdNärke. (De) Lennæs 1314? – Socknen har fått namn efter kyrkbyn. Det innehåller i efterleden näs; byn ligger på en höjdsträckning som förr varit ett näs i Hjälmaren. Förleden har föreslagits hänga samman med verbet fsv. lænda ’landa, lägga till’ (jfr → Länna) och syfta på en gammal landningsplats för båtar.

Länsipohja del av Norrbotten och Lappland. – Länsipohja är finsktalandes namn på den finskspråkiga delen av nordligaste Sverige. Namnet betyder ’Västerbotten’ men täcker inte samma geografiska område som landskapet Västerbotten, jfr → Norrbotten.

Länsmansbol gd, Rasbokils snRasbo hdUppland → bol.

Lärbro sn, tätort, Gotland. Ledhubro 1300-talet, ecclesie Ladhabro 1414 avskr. – Namnet, vars senare led är bro, syftar på broanläggningar över en forntida sankmark vid kyrkan, i äldsta tider ett sund som förband Kappelshamnsviken med Vägomeviken. Det är således att betrakta som ett ursprungligt namn på den plats där kyrkan kom att byggas. Förleden innehåller en bildning till fsv. ladha ’stapla, lasta’, här troligen med betydelsen ’något uppstaplat’ och syftande på broanläggningens konstruktionstyp. – Bild 48.

Lärkstaden del av stadsdelen Östermalm, Stockholms stad. – Förleden innehåller det nu utgångna kvartersnamnet Lärkan. I efterleden ingår stad, här med syftning på en del av en stad. Sedan förslag antagits 1907 om att kvarteret Lärkan skulle bebyggas med fyra mindre kvarter, Piplärkan, Sånglärkan, Tofslärkan och Trädlärkan, kom namnet Lärkstaden i bruk.

Lästern sjö, Sättersta snRönö hdSödermanland → Lästringe.

Lästringe sn, Rönö hdSödermanland. Læstrunge sokn 1382. – Sockennamnet innehåller sannolikt en inbyggarbeteckning på -ung- (→ -inge), åsyftande en forntida bygd. Det svårtolkade och flertydiga namnet sammanhänger med sjönamnet Lästern i grannsocknen Sättersta, dock ovisst hur. Elementet Lästr- kan ytterst härröra från ett ånamn eller annat sjönamn i trakten.

Löberöd gods, Hammarlunda snsamt tätortHammarlundaHögsereds snrFrosta hdSkåne. Löbberödt 1554 (avser godset). – Tätorten har vuxit upp kring en järnvägsstation, som öppnades 1866. Namnet är givet efter det väster om tätorten belägna godset. Det innehåller i efterleden → ryd ’röjning’ och i förleden sannolikt löpare, använt som yrkesbeteckning i betydelsen ’budbärare’ eller som binamn på en snabb person. 

Löddeköpinge sn, tätort, Harjagers hdSkåne. (de) Loddækøpingh 1300-talets mitt. – Sockennamnet, som ursprungligen avsåg kyrkbyn (nu en tätort), innehåller i förleden namnet på den söder om tätorten förbiflytande → Lödde å och i efterleden fda. køping ’handelsplats’.

Lödde å å, Harjagers hdSkåne. (juxta) Ludde 1255 sen avskr. – Ånamnet är en bildning till ordet ludd med syftning på rik växtlighet.

Löderup sn, samt tätort, LöderupsHörups snrIngelstads hdSkåne. (de) Ludathorp 1383. – Sockennamnet, som är givet efter kyrkbyn, innehåller i efterleden → torp ’nybygge’ och i förleden möjligen ett forndanskt mans(bi)namn *Luti ’den lutande, den framåtböjde’. Tätorten norr om den gamla kyrkbyn har vuxit fram kring en järnvägsstation vid en bana öppnad 1892. 

Lödöse tätort (förr stad), Sankt Peders snAle hdVästergötland. Liuthusiam ca 1200 (latiniserad form), Lødhos 1285. – Efter anläggandet av Nya Lödöse i det senare Göteborg kom orten att kallas Gamla Lödöse. De talrika fornsvenska beläggen för (Gamla) Lödöse uppvisar en växling i efterleden mellan former innehållande os ’åmynning’ och det därav bildade fsv. *øse med samma innebörd. Det är Gårdaåns mynning i Göta älv som åsyftas. Namnets förled innehåller efter gammal mening ett tidigare namn på Gårdaån, fsv. Liudha; denna tolkning är dock svår att förena med en stor del av de fornsvenska beläggen för Lödöse. Den nutida tätorten är utvecklad i anslutning till Lödöse hållplats, anlagd vid en 1877 öppnad bansträcka.

Lögdeå tätort, Nordmalings snÅngermanland. Lijgdhe 1542, Lögde 1543. – Tätorten, som har övertagit namnet från en by, är belägen vid Lögdeälven nära dess mynning i havet. Namnet innehåller en böjd form av Lögdeälvens äldre namn, fsv. *Lyghdha. Älvnamnet är samhörigt med ordet låga ’eldslåga’ och kan tolkas som ’den ljusa’. För stavningen -eå se → Bureå.

Lögdeälven älv i Lappland och Ångermanland→ Lögdeå.

Lökarydsmåla bebyggelse, Jämjö snÖstra hdBlekinge → måla.

Lönneberga sn, tätort, Aspelands hdSmåland. parrochia Lynebærgh 1343. – Socknen har namn efter den plats där kyrkan uppfördes, fsv. *Lynibærgh, sammansatt av dialektordet lönne ’lönnbestånd’, fsv. *lyni, och berg. I sockennamnet ingår dock snarast en inbyggarbeteckning bildad till detta namn. Tätorten har har snarast namn efter en järnvägsstation, inrättad vid en 1874 öppnad linje. Stationen förlades drygt 2 kilometer nordöst om sockenkyrkan och namngavs efter socknen.

Lönsboda tätort, Örkeneds snÖstra Göinge hdSkåne. – Tätorten har vuxit fram kring bebyggelsen vid Örkeneds kyrka och en 1901 öppnad järnvägsstation norr därom. Stationen och därmed den senare tätorten gavs emellertid av okänd anledning inte namn efter socknen utan efter byn Lönsboda (Lønnsboo, Lønnsboe 1584) strax sydväst om kyrkan. Det innehåller i efterleden pluralis av → bod och i förleden genitiv av trädbeteckningen lönn, sannolikt med kollektiv syftning på lönnbestånd.

Lönsås sn, Bobergs hdÖstergötland. Lønsaas 1361. – Socknen har fått sitt namn från kyrkbyn. Det innehåller troligen trädbeteckningen lönn i kollektiv syftning på ett bestånd av lönnar. Efterleden ås syftar på den höjd där kyrkan ligger.

Lörby tätort, Mjällby snListers hdBlekinge. (in) Lutherby 1182 sen avskr., Løffuirby, Leffuerby 1570-talet. – Tätorten har vuxit fram ur en by. Namnets förled kan innehålla ordet lur (fda. luther) i dess ursprungliga betydelse ’urholkad stock; tråg’, här använd med syftning på någon naturformation. Efterleden är → by ’gård; by’.

lösa Ortnamn på -lösa (-lausa, -leysa o.d.) är kända från hela det nordiska området. Sedan gammalt är man på det klara med att detta ortnamnselement har dubbelt ursprung. Man skiljer mellan »äkta» -lösa-namn, som är förvikingatida, snarast från folkvandringstiden (400–550 e.Kr.), där lösa innehåller ett ord av omdiskuterad härledning, och bristbetecknande -lösa-namn, som sannolikt genomgående är av yngre datum och i vilka ortnamnselementet är identiskt med ett från de nordiska fornspråken väl betygat -løsa, -leysa som anger brist på det som förra sammansättningsleden betecknar, t.ex. fsv. kostløsa, vatuløsa. Exempel på ortnamn innehållande detta lösa är gårdnamnen Gässlösa i Halland (som sannolikt har ordet gäst som förra led och betyder ’gården där man inte brukar ha några gäster’) och Mjöllösa i Värmland samt natur- och ägonamn som Fläsklösa, Hölösa, Kak(e)lösa och Ägg(e)lösa.

  Namntypen »äkta» -lösa har enligt den allmänt rådande uppfattningen sitt ursprung i Danmark, där den är särskilt vanligt förekommande på Själland. Från Själland har den spritts till Sydsverige, varifrån den främst via olika vattenvägar vandrat norrut till Småland, Öland, Västergötland, Östergötland och trakterna kring Hjälmaren och Mälaren. Den är företrädd också på Gotland. Möjligen finns det några exempel på den i Östfold i Norge. Antalet namn av denna typ i Sverige uppgår till drygt 130, samtliga bebyggelsebetecknande. I Danmark finns exempel på elementet även i ägonamn.

  Härledningen av det »äkta» lösa är alltså omdiskuteradlöt ’betesmark’ (egentligen ’sluttning’, besläktat med verbet luta) och med adjektivet lös, varvid när det gäller den sistnämnda möjligheten föreslagits betydelserna ’äng, (fuktig) slätt, fält’ e.d., ’skoglös terräng’ och ’jord som var fri (»lös»), ett slags utmark’. Störst gehör har ett förslag fått enligt vilket lösa är samhörigt med ordet ljus och betytt ’ljusning i skog, glänta, äng’ e.d. Enligt en uppfattning kan lösa med denna grundbetydelse ha syftat på utglesning av lövskog i samband med fast bosättning. Nyligen har framförts åsikten att lösa med ursprungsbetydelsen ’ljusning’ kommit att avse en genom röjning öppen plats i skogen avsedd för bosättning.

  Förlederna i de »äkta» -lösa-namn som man mer eller mindre säkert kunnat tolka – ett ganska betydande antal måste fortfarande bedömas som dunkla till sitt ursprung – utgörs oftast av ett terräng- eller naturbetecknande ord. Det bekanta → Ramlösa utanför Helsingborg innehåller en fornspråklig motsvarighet till det skånska dialektordet ramm ’fuktig äng’, det östgötska Bjälösa fsv. biærgh ’berg’, det västgötska sockennamnet → Hasslösa trädbeteckningen hassel. Ett fåtal hithörande namn har personnamnsförled, t.ex. det östgötska bynamnet Gärdslösa, skrivet (in) Jærunzløso 1306) och det uppländska herrgårdsnamnet Gumlösa, skrivet Gudmundaløsa 1345, sammansatta med mansnamnen fsv. Iærund respektive Gudhmund. Det rör sig genomgående om förkristna personnamn.

  Litteratur: Thorsten Andersson, Nordiska bebyggelsenamn ur språklig synvinkeli Namn och bygd 103 (2015)s. 9–34; Lennart Elmevik, Nyare undersökningar av de svenska ortnamnen på -lösa. En kritisk översikt, i Namn och bygd 59 (1971), s. 15–36; dens., Om ortnamnselementen -sta(d) och -lösa, i Namn och bygd 88 (2000), s. 69–87; dens., Ortnamn på -lösa, i Språken i Sverige (2010), s. 85; dens., Några tankar om ortnamnselementen -vin och lösa, i Namn och bygd 102 (2014) s. 217–20; Gösta Franzén i Nordisk kultur 5. Ortnamn (1939), s. 132; Bengt Pamp, Ortnamnen i Sverige. 5 uppl. (1988), s. 27–29; Harry Ståhl, Ortnamn och ortnamnsforskning. 2 uppl. (1976), s. 77–78; Gun Widmark, Normlösa, rättlösa och den lösa jorden. Till tolkningen av ortnamnselementet -lösa, i Namn och bygd 87 (1999), s. 25–42; dens., Forskningens framsteg – apropå lösa, i Namn och bygd 89 (2001), s. 21–27.

Lösen sn, Östra hdBlekinge. Lusn ca 1300, Løssn 1400-talet (avskr.), Løssen Sognn 1570-talet. – Socknens namn, som är lånat från kyrkbyn, innehåller ett med ljus besläktat ord, fda. *lusn eller *løsn (jfr → Ljusnan, → Lösings härad). Namnet syftar sannolikt på det öppna, ljusa landskapet vid kyrkbyn gentemot skogsbygden i norr.

Lösings härad hd, Östergötland. (j) Løsningahæreth 1369. – Häradsnamnet är bildat till inbyggarbeteckningen fsv. løsningar. Till grund för denna ligger ett ortnamn, bildat till fsv. *løsn ’ljusning’, konkret ’öppen plats, glänta’ e.d. *Løsn bör ha varit ett bygdenamn, syftande på det ljusa, öppna landskapet på Vikbolandsslätten, där häradets tingsplats, kvarlevande i sockennamnet → Tingstad har varit belägen.

Löt sn, Trögds hdUppland. Ecclesie Løth 1286. – Namnet innehåller ordet löt ’betesmark’, ursprungligen ’sluttning’. Socknen har namngivits efter det terrängavsnitt där kyrkan byggdes. 

Löt sn, Runstens hdÖland. Løøt ca 1300 avskr. – Namnet innehåller ordet löt ’betesmark’, ursprungligen ’sluttning’. Socknen har namngivits efter det terrängavsnitt där kyrkan byggdes. 

Löttorp tätort, Högby snÅkerbo hdÖland. Löthetorp 1535. – Tätorten är framvuxen kring en järnvägsstation vid en 1906 öppnad linje (nu nerlagd). Stationen anlades på utmark till byn Löttorp. Förleden i Löttorp innehåller en plural form av ordet löt ’betesmark’, ursprungligen ’sluttning’. Efterleden är → torp ’nybygge’, och namnet har således haft betydelsen ’torpet på lötarna’. Det är antagligen anlagt på byn Högbys utmark (lötar).

löv Efterleden, som i ortnamnen i de allra flesta fallen betyder ’arvegods’ (jfr → arve och → arvet), hör till de äldsta svenska bebyggelsenamnstyperna. Den ursprungliga formen, som är fda. lef, besläktat med verbet lämna, har äldst betytt ’något efterlämnat’. Även en passiv betydelse, där förleden innehåller namnet på mottagaren av egendomen förekommer.

  Namngruppen har sitt centrum i Danmark, där den är spridd över hela landet med undantag av Bornholm. I Norge finns endast ett namn, Jale i Østfold, strax norr om Bohuslän; detta namn skulle dock kunna vara bildat till ett sammansatt appellativ *jarllef ’jordegendom som överlämnats till en jarl’. Därutöver förekommer -lev-namn i Schleswig i Nordtyskland. I Sverige är efterleden främst företrädd i Skåne men förekommer också i Halland, Västergötland, Värmland, Småland, Öland och Östergötland.

  Förlederna i -lev-namnen utgörs oftast av personnamn av äldre nordisk typ, t.ex. fda. Rether i → Reslöv, fda. Withar i → Vederslöv. Dessa personnamn åsyftar den som lämnat egendomen i arv. Även andra ord kan ingå, t.ex. dialektordet hammar ’sandhöjd’ i → Hammarlöv, ordet bur ’litet hus, förråd’ i → Burlöv. Också singulara inbyggarbeteckningar har föreslagits komma i fråga, t.ex. fda. *æsir ’åsbo’ i → Eslöv, fda. *withing ’skogsbo’ i → Vinslöv.

  De äldsta -löv-namnen anses vara från folkvandringstid (400–550 e.Kr.). Inget av de i namnen ingående personnamnen härrör från kristen tid.

  Litteratur: Lennart Elmevik, Om förlederna i några ortnamn på -lev-lövi Sydsvenska ortnamnssällskapets årsskrift 1979s. 68–84; Staffan Fridell, -löv-namnens nordgräns, i Namn och bygd 96 (2008), s. 83–87; dens., Sydsvenska ortnamnsproblem, i Namn och bygd 102 (2014), s. 95–101; Bent Søndergaard, Indledende studier over den nordiske stednavnetype lev (löv) (1972); dens., Fortsatte studier over den nordiske stednavnetype lev (löv) 1, i Festskrift til Kristian Hald. Navneforskning, dialektologi, sproghistorie. På halvfjerdsårsdagen 9.9.1974 (1974), s. 145–56; dens., Fortsatte studier over den nordiske stednavnetype lev (löv) 2, i Fortid og nutid 26 (1976), s. 372–78. – Bild 49.

Löwenströmska lasarettet tätort, Hammarby snVallentuna hdUppland. Lövenströmska Lazarettet 1827 (avser ett sjukhus). – Tätorten är framvuxen kring sjukhuset med samma namn. Detta upprättades 1809 av ryttmästare G. A. Löwenström.

Lövestad sn, tätort, Färs hdSkåne. (de) Løthestatha 1367 (avser kyrkbyn). – Sockennamnet, givet efter kyrkbyn, innehåller i förleden troligen fda. *løth ’lödder, skum’, med syftning på skummande vatten i den förbiflytande Tolångaån. Efterleden är → sta(d). Former med v i förleden uppträder redan på 1400-talet. Tätorten strax norr om kyrkbyn har vuxit fram kring en järnvägsstation vid en bana öppnad 1865.

Lövsele by, Lövångers snVästerbotten → Kräkånger.

Lövsta by, Bälinge snhdUppland → Lövstalöt.

Lövstabruk bruk, Österlövsta snOlands hdUppland → Österlövsta.

Lövstad gods, Kimstads snMemmings hdÖstergötland. Leffstadhe ægor 1478. – Bebyggelsenamnet innehåller sannolikt ett mot fvn. Leifr och nusvenskans Leif svarande mansnamn, fsv. *Lef. Efterleden är → sta(d).

Lövstalöt tätort, Bälinge snhdUppland. – Tätorten är framvuxen vid ägomark med detta namn. Förleden innehåller Lövsta, namn på en närbelägen by. Efterleden är löt ’betesmark’, ursprungligen ’sluttning’. Bynamnet (in Lydistum 1344, Lødistha ca 1480, Löstad 1540; med ombildning till Löv- från 1600-talet, t.ex. Löfstadh 1633) har som förled möjligen ett mansbinamn fsv. *Lydhir ’Lyssnaren’, bildat till verbet fsv. lydha ’lyssna’. Efterleden är → sta(d).

Lövånger sn, tätort, Västerbotten. capella [’kapellet’] Lefanger 1344. – Den vid sockenkyrkan belägna tätorten bär namn efter socknen. Förleden har antagits innehålla ordet lä, urnordiskt *hlewa- (jfr dialektuttalet »Levanger», »Lävanger»). Efterleden är fsv. *anger ’(havs)vik’ (→ ånger). I forntiden sköt en mindre, krokig och smal vik av en fjärd vid dagens kyrka in mot den nuvarande byn Selet. Med tanke på kyrkplatsens läge strax öster om den nu försvunna lägivande viken, som kan ha hetat Lövånger, vore det lockande att knyta namnet till just detta område.

Lövö ö och by, Ålems snStranda hdSmåland. Löfföö 1545. – Namnet är sammansatt av löv och ö. Den reella bakgrunden kan vara att lövtäkt tidigt bedrevs på ön.





M 

Madesjö sn, Södra Möre hdSmåland. (aff) Madasiöö 1506. – Socknen har möjligen fått namn efter kyrkans läge på utmark till den drygt 2 km åt sydväst belägna byn Madesjö. Byn har namn efter läget strax sydöst om en numera utdikad sjö, Madesjön. En annan möjlighet vore att sjön i äldre tid fortsatt längre österut mot den nuvarande kyrkplatsen och att socknen fått namn direkt efter kyrkans läge vid sjön. Sjönamnets förled innehåller ordet mad ’sank ängsmark’.

Madängsholm tätort, Baltaks snVartofta hdVästergötland. – Tätorten har vuxit fram i anslutning till Madängsholms järnvägsstation, anlagd vid en 1906 öppnad linje. Vid egendomen Madängsholm fanns på 1800-talet olika industrianläggningar. Ortnamnet är bildat till namnet på en intilliggande by, Madäng (fsv. Madhunge), som är en bildning med -unge (→ -inge) till mad ’sank ängsmark’. Vid Madängsholm ligger holmar i ån Tidan.

Magelungen sjö, Huddinge snSvartlösa hdSödermanlandStockholms stad. Magerungen 1635, Magelungen 1685. – Namnet är möjligen bildat med ändelsen -ung till adjektivet mager (med den inte ovanliga övergången av r till s.k. tjockt l) med syftning på sjöns särskilt i väster rätt smala och långsträckta form.

Maglarp sn, Skytts hdSkåne. (de) Maklathorp 1368. – Sockennamnet, som har övertagits från kyrkbyn, innehåller i förleden en sidoform till fda. mikil ’stor’. Efterleden är → torp ’nybygge’.

Maglehem sn, Gärds hdSkåne. Hoeum 1135 (avser en gård), (in) parochia Maglahem 1386. – Socknen har sitt namn efter kyrkbyn. Eftersom en ursprunglig efterled hem (med oursprungligt kort e-ljud) regelrätt borde ha utvecklats till um, har namnets efterled tolkats som ett ursprungligt ortnamn fda. *Hō-hēm, sammansatt av en forndansk motsvarighet till adjektivet fvn. hō ’hög’ och → hem ’boplats; gård’, varur småningom uppstått ett *Hem (med långt e-ljud). Förleden Magle innehåller en sidoform till fda. mikil ’stor’ och är given till åtskillnad från grannbyn Lillehem; dessa båda bebyggelser var äldst troligen delar av en enda bebyggelse.

Magra sn, Bjärke hdVästergötland. Maghra sokn 1403. – Socknen har fått sitt namn från kyrkbyn. Namnet sammanhänger troligen på ett eller annat sätt med adjektivet mager. Det har antagits att namnet syftar på jordmånens beskaffenhet. Åkerjorden i Magra by uppges vara sandig.

Majorna stadsdel, Göteborgs stadVästergötland. Mayerne 1652. – En äldre tolkning att Majorna skulle vara »Mariorna» och syfta på området kring Mariebergs kyrka och den 1820 nedbrunna Mariakyrkan på Gamla Varvet kan avvisas, eftersom namnet påträffas i källorna långt innan dessa kyrkor fanns. Ett senare förslag är att namnet innehåller pluralis av ett från finskan eller estniskan lånat maja ’koja, bod’. På en karta från 1655 står namnet invid sju små hus.

Mala tätort, Vankiva snVästra Göinge hdSkåne. Malum 1100-talets mellersta del. – Tätorten har vuxit fram kring en 1890 öppnad järnvägsstation strax norr om byn Mala. Namnet är dativ pluralis av fda. *mal ’(område) med grovt grus eller runda stenar’; nordväst om byn finns flera smala åssträckningar med rullstensgrus.

Malexander sn, Göstrings hdÖstergötland. Malghasanda 1345. – Ortnamnets förled innehåller eller sammanhänger med sjönamnet Malgen ’den steniga; sjön med småsten och grovt grus’ ett stycke norr om sockenkyrkan. Efterleden har sitt upphov i sandig mark vid kyrkan och sjön Sommen. Hela namnet har ansetts betyda ’det Sand(a) som ligger åt Malgen till, utanför Malgen’ e.d. Det är dock mycket möjligt att förleden fsv. Malgha- i Malexander i stället åsyftar en konkret förbindelse mellan Malgen och kyrkplatsen vid Sommen och då innehåller ett ånamn, fsv. *Malgha-a ’ån som sammanhänger med, kommer från sjön Malgen’. Ett vattendrag från Malgen utmynnar i Sommen öster om kyrkan.

Malgen sjö, Malexanders snYdre hdÖstergötland → Malexander.

Malgomaj sjö, Vilhelmina snLappland. Malgomai 1740. – Namnet är en försvenskning av sydsam. Malkoemaaje, med ursprunglig syftning på ett landområde vid sjön. Det innehåller en bildning till verbet malkedh ’bli avbetad och nedtrampad’ samt maaje ’(stort) avstånd, sträcka; (avlägsen) trakt, land’ och kan tolkas som ’den nedtrampade trakten’. Samernas namn på sjön är Jetneme, med oklart ursprung. Ett svenskt parallellnamn är Storsjön. 

Malingsbo sn, Dalarna. (i) Malungxbodom 1459. – Socknen är tillkommen 1708. Den återgår på ett kapellag, utbrutet ur Söderbärke socken ca 1650, med Malingsbo järnbruk och by som centrum. Förleden innehåller ett äldre namn på Malingsbosjön, fsv. *Malunger, bildat till dialektordet mal ’sand, grus eller småsten (på stranden)’. Efterleden är pluralis av → bod, troligen med syftning på fäbodar.

Malm(a), Lilla, Stora snr, Södermanland → Lilla Malma resp. → Stora Malm.

Malma sn, Viste hdVästergötland. Malma 1362. – Socknen har fått sitt namn från gården Malma. Det plurala (se inl. 3.3.1) namnet innehåller dialektordet malm ’sand, grus; sandig eller grusig mark’.

Malma f.d. sn, Åkerbo hdVästmanland. (in …) parochia Malmum 1331. – Sockennamnet kan tidigare ha avsett en by motsvarande nuvarande Prästgården och den intilliggande byn Holmsmalma. Namnet innehåller pluralis (se inl. 3.3.1) av dialektordet malm ’sand, grus; sandig eller grusig mark’; kyrkan ligger på en rullstensås. Socknen slogs 1939 samman med → Bro socken till Bro-Malma socken, vilken 1951 bytte namn till → Kolsva.

Malmberget tätort, Gällivare snLappland. – Namnet avsåg ursprungligen ett malmrikt berg, för vilket samerna använde namnet Jiellevárre (→ Gällivare). Malmberget har av lulesamerna översatts som Málmmavárre och av meänkielitalande som Malmivaara.

Malmbäck sn, tätort, Västra hdSmåland. (de) Malbæc 1292. – Socknen har troligen fått namn efter en gård i närheten av kyrkan. Namnet har ursprungligen tillkommit den bäck som rinner intill. Det innehåller i förleden dialektordet mal ’sand, grus, småsten (på stranden)’. Skrivningar med -m- uppträder först på 1400-talet. 

Malmköping tätort, Lilla Malma snVillåttinge hdSödermanland. – Gustaf III beslöt 1773 att Södermanlands regemente skulle ha sin mötesplats (Malma hed) vid kyrkbyn Malma i Lilla Malma socken. Översten Gustaf Adolf von Siegroth, chef för Södermanlands regemente, fick 1784 kungligt tillstånd att anlägga en köping på platsen. Ortnamnet är bildat av bynamnet Malma (→ Lilla Malma) och köping ’handelsplats’.

Malmslätt tätort, Kärna snHanekinds hdÖstergötland. – Malmslätts järnvägsstation öppnades för trafik 1873; kring denna har tätortsbildningen skett. På platsen har länge, sannolikt redan på 1500-talet, funnits en vapenövningsplats; till dess terrängbetecknande äldre namn, Malmen (Malmen 1574, till dialektordet malm ’sand, grus; sandig eller grusig mark’), som också använts om en gård, har Malmslätt bildats. Efterleden slätt ’slät, öppen mark’ har på olika platser använts om militära övningsfält (→ Ränneslätt). Namnet Malmslätt erinrar således om öppen sandig mark: »att namnet är befogat har generationer av östgötska beväringar fått erfara», har det sagts.

Malmö kn, stad, Skåne. Malm(in) Malmøi 1100-talets mellersta del, ecclesie Malmøge superiori [’Övre Malmö kyrka’], ecclesie Malmøge inferiori [’Nedre Malmö kyrka’] 1269 avskr. – Stadens namn är en ursprunglig sammansättning med → hög i efterleden och dialektordet malm ’sand, grus; sandig eller grusig mark’ i förleden. Det avsedda området kan i dag inte med säkerhet utpekas, kanske avses den flacka höjdsträckningen där kyrkbyn Övre Malmö anlades.

Malmö ö, Loftahammars snNorra Tjusts hdSmåland. Malmö 1544. – Namnet är sammansatt av dialektordet malm ’sand, grus; sandig eller grusig mark’ och ö.

Malmöhus län f.d. län, Skåne. – Länet, äldst kallat Malmö län (så 1552–1625), fick senare namn efter det medeltida slottet Malmöhus i Malmö (Malmøhus len 1647). Det fick 1719 den omfattning länet hade tills det 1997 uppgick i → Skåne län.

Malmön sn, tätort, ö, Sotenäs hdBohuslän. Malmöö 1573. – Socknen, som före 1909 ingick i Askums socken, har sitt namn efter ön. Det innehåller i förleden ordet malm, troligen syftande på öns karakteristiska granit.

Malmö Sankt Petri förs., Malmö stad. ecclesie beatorum Petri et Pauli [’Sankt Pers och Sankt Paulus kyrka’] 1346, ecclesie beati Petri [’Sankt Pers kyrka’] 1378. – Församlingsnamnet är givet efter församlingskyrkan, helgad åt aposteln Petrus (äldst Petrus och Paulus). Fram till 1890-talet kallades kyrkan ofta Svenskkyrkan i motsats till Tyskkyrkan, dvs. Caroli kyrka, efterträdare till en kyrka byggd för den tyska församlingen.

Malsta sn, Lyhundra hdUppland. (in) Malstadhum 1298 (avser kyrkbyn). – Socknen har övertagit namnet från kyrkbyn, nuvarande Malstaby. I förleden ingår dialektordet mal ’sand, grus eller småsten’. Efterleden är → sta(d).

Maltesholm gods, Östra Sönnarslövs snGärds hdSkåne. Maltesholm 1642. – Slottet, som anlades 1635 och stod färdigt tre år senare, har sitt namn efter den förste ägaren, Malte Juel. Efterleden → holm har givits i statushöjande syfte.

Malung sn, tätort, Dalarna. – Namnet är med den västnordiska formen Molungr första gången omnämnt i samband med händelser år 1177 i den norske kungen Sverres saga från ca 1200. Sockennamnet återgår förmodligen på ett ursprungligt områdesnamn, en bildning med ung (variant till -ing) till dialektordet mal ’sand, grus eller småsten (på stranden)’ o.d. I socknen finns rikliga förekomster av slamsand. Tätorten, som vuxit ut över flera byar, har namn efter den 1898 tillkomna järnvägsstationen, som förlades till byn Grönland men namngavs efter socknen. 

Malungsfors tätort, Malungs snDalarna. – Tätorten omfattar byarna Västra och Östra Fors, som tillsammans kallas för Fors (Ffors 1539). Namnet syftar på en lång fors i Västerdalälven mellan den nuvarande tätorten och Tandö i Lima socken. Malungsfors (förr också skrivet Malungs-Fors) upptogs som namn på den 1904 i Fors inrättade järnvägs- och poststationen. Sockennamnstillägget gjordes i särskiljande syfte, säkerligen med tanke på att en annan järnvägs- och poststation i Dalarna, i Folkärna socken, redan hette Fors.

Malå kn, sn, tätort, Lappland. – Sockennamnet är givet efter byn, belägen vid sjön Malåträsket, som genomflyts av Malån. Namnet, med ursprunglig syftning på ån (Måll ån 1553), har antagits innehålla dialektordet mal ’sand, grus eller småsten (på stranden)’, men dess förhållande till åns umesamiska namn Málliege, som kanske är bildat till mállie ’(djur)blod, sav’, är oklart. Ortens samiska namn Máláge återgår dock sannolikt på det svenska. Tätorten har även kallats Malåträsk efter läget vid Malåträsket.

Malören ö i Bottenviken sydöst om Kalix, Norrbotten. – Namnet är sammansatt av dialektordet mal ’sand, grus eller småsten (på stranden)’ och → ör ’grus(bank); stengrund’. Det har av meänkielitalande inlånats som Maluri. – Bild 50.

Mangen sjö, BrunskogsMangskogs snrJösse hdVärmland → Mangskog.

Mangskog sn, Jösse hdVärmland. – Socknen har sitt ursprung i en 1705 bildad kapellförsamling under Brunskogs socken. Dess namn betyder ’skogstrakten kring sjön Mangen’. Sjönamnet (Mangen 1641) har tolkats som en bildning till adjektivet fsv. manger ’mången’, i en betydelse ’stor’.

Mantorp tätort, Veta, VibyÖstra Tollstads snrVifolka hdÖstergötland. – Tätorten har vuxit fram vid Mantorps järnvägsstation, som öppnades för trafik 1873. Mantorps herrgård (Mantathorp 1415), som givit namn åt stationen, ligger inte i direkt anslutning till tätorten. Det med → torp ’nybygge’ sammansatta ortnamnet innehåller det fornsvenska mansnamnet Mante.

Marby sn, Jämtland. (j) Marghaby sokn 1440. – Socknen har övertagit sitt namn från en nu försvunnen bebyggelse som bör ha legat vid den gamla kyrkan, mellan Järsta och Håkansta. Förleden innehåller adjektivet fsv. margher ’mången’, fvn. margr ’mången, stor’ m.m. Efterleden är → by ’gård; by’. Namnet har således betytt ’den stora byn’ och är identiskt med → Marieby. 

Marbäck sn, Norra Vedbo hdSmåland. (de ...) Marbæk 1337. – Kyrkbyn har givit socknen dess namn, som i förleden troligen innehåller → mark, sannolikt i betydelsen ’(gräns)skog’, där k gått förlorat i förbindelsen -rkb-. Efterleden bäck åsyftar det förbiflytande vattendraget.

Marbäck sn, tätort, Kinds hdVästergötland. Marbækkia sookn 1397. – Socknen har fått sitt namn från kyrkbyn, som i sin tur erhållit det från ett vattendrag vid byn. Marbäck kan vara ett äldre fsv. *Markbækker med → mark ’(gräns)skog’ i förleden, där k gått förlorat i förbindelsen rkb. Tätorten har vuxit fram vid kyrkbyn och sockenkyrkan.

Margretetorp tätort, Hjärnarps snBjäre hdSkåne. Margrettetorp ca 1524. – Namnet på tätorten, som i sen tid vuxit fram kring en by och gästgivargård, är sammansatt av kvinnonamnet Margareta och → torp ’nybygge’.

Mariannelund tätort, gods, Hässleby snSödra Vedbo hdSmåland. Marianälund 1770. – Tätorten har vuxit fram kring en 1871 tillkommen tändsticksfabrik och den 1874 öppnade järnvägslinjen. Namnet har övertagits från det intilliggande godset. Detta hette ursprungligen Torp och blev 1664 säteri, kallat Strömstorp (äldst belagt 1684), från 1767 Marianelund efter Elisabet Mariana Makaléer, hustru till ägaren Gustaf Adolf von Siegroth. I jordeböckerna kvarstod dock namnet Torp till slutet av 1800-talet. Efterleden lund är vanlig i nybildade slotts- och herrgårdsnamn från 1600-talet. Namnändringen från Marianelund till Mariannelund för godset och tätorten har skett under 1900-talet.

Marieberg stadsdel, Stockholms stad. Mariæberg 1733. – Stadsdelen har fått namn efter egendomen Marieberg. Två uppfattningar finns om vilken person som namnets förled syftar på. Enligt den ena skulle det röra sig om en dotter till riksrådet Bengt Skytte, som innehade gården från 1663. Enligt den andra är det Anna Maria Soop, hustru till greve Carl Gyllenstierna som förvärvade egendomen 1713.

Marieby sn, tätort, Jämtland. (j) Margabyom 1362. – Socknens namn är sammansatt av adjektivet fsv. margher ’mången’, fvn. margr ’mången, stor’ m.m. och → by ’gård; by’, således ’den stora byn’. Det är övertaget från en bebyggelse svarande mot den nuvarande byn Bye, vid vilken den gamla kyrkan låg. Efter det att förleden under senmedeltiden sammandragits till Mari- har den så småningom omtolkats som kvinnonamnet Maria. Namnet är identiskt med → Marby. Tätorten har vuxit fram i anslutning till den nya kyrkan.

Mariedal gods, Ova snKinnefjärdings hdVästergötland. Mariädall 1682. – Egendomen har ägts av Magnus Gabriel De la Gardie. Ortnamnets förled erinrar om hans gemål, den tyska furstinnan Maria Eufrosyne, syster till Karl X Gustav. Efterleden dal åsyftar läget i en sänka vid Mariedalsån. Bebyggelsen hette på 1500-talet Sö(de)rbo ’Södergården’.

Mariefred stad, Södermanland. – Mariefred, som erhöll stadsrättigheter 1605, har fått sitt namn från det 1493 anlagda kartusianklostret på platsen (conuentus Pacis-marie [’Mariefreds kloster’] 1496). Klostrets svenska namn, Mariefred, motsvaras av latinets Pax Mariae.

Marieholm tätort, Reslövs snOnsjö hdSkåne. – Tätorten, som har vuxit fram kring en 1865 öppnad järnvägsstation och en där 1898 etablerad yllefabrik, har sitt namn efter en närbelägen gård i byn Sibbarp, namngiven ca 1805 efter dåvarande ägaren Fredrik Holm och dennes hustru Maria. Namnbildningen anknyter till en välkänd kategori namn främst på slott och mindre bebyggelser (→ holm).

Mariestad kn, stad, Västergötland. Mariestad 1583. – Staden anlades 1583 av hertig Karl och fick sitt namn till erinran om hertigens första gemål, Maria av Pfalz. På platsen fanns tidigare kungsgården Tunaholm (nu Marieholm).

mark Namn som innehåller mark påträffas i Danmark, Norge, Sverige, Finland och på Island. I Sverige finns de i varierande antal framför allt i södra och mellersta Sverige, dvs. från och med Småland till och med Värmland, Bergslagen, Västmanland och Gästrikland, samt i ett nordligt område, omfattande norra Ångermanland, Västerbotten och Norrbotten till och med Överluleå socken. Också utanför dessa områden finns enstaka mark-namn.

  Den äldsta betydelsen av ordet mark är sannolikt ’rand, gräns’ (besläktat med latinets margo ’rand’, jfr lånordet marginal). Möjligen kan denna ursprungliga innebörd ingå i vissa svenska namn (→ Marka). Från ’rand, gräns(område)’ utvecklades med tiden en betydelse ’gränsskog’ och därur ’(stor) skog; obygd, utmark, ödemark’ och riksspråkets olika betydelser: ’landområde (obebyggt eller som ägomark), terräng; jordyta’ m.m. I ortnamn är ursprunglig syftning på skogsområden mycket vanlig (→ Danmark, → Dragsmark, → Marbäck, → Markim, → Marks härad, → Nössemark, → Skillingmark, → Ärtemark). Ännu levande som namn på skogar är t.ex. Norra mark i Småland, Norra och Södra marken i Östergötland, Norremark i Blekinge, Norr i marken i Hälsingland, Norrmarken i Dalarna, Gästrikland och Uppland, Sör i marken i Hälsingland och Jämtland, Sör på marken i Jämtland osv. De många nordnorrländska bebyggelsenamnen på mark (→ Blåsmark, → Bullmark, → Ersmark, → Kusmark m.fl.) har redan från början varit bebyggelsenamn. Ordet mark betyder här ’nybygge i skog eller på utmark’.

  Förlederna i -mark-namnen är av skiftande slag. Man lägger särskilt märke till dem med väderstrecksbeteckningar (→ Nordmarks härad liksom de nyssnämnda skogsnamnen) och med mans(bi)namn, de senare ett kännemärke för -mark-namnen i övre Norrland, t.ex. → Blåsmark (mansnamnet Blasius), → Botsmark (Botulf eller Botvid), → Bullmark (Bulle), → Hemmingsmark (Hemming), → Sjulsmark (Sigurd). I andra -mark-namn kan i förleden ingå sjönamn (→ Nössemark, → Töcksmark, → Ärtemark), växtbeteckningar (→ Gräsmark och det likaså värmländska bebyggelsenamnet Hasselmarken), andra naturord (Strömsmark, en bebyggelse vid en ström i Värmland) osv.

  De -mark-namn som redan i medeltida källor betecknar bygder kan ha kommit till under järnåldern. En stor del av -mark-namnen är från medeltiden, så t.ex. kärnan av de nordnorrländska bebyggelsenamnen på -mark. Då mark i olika betydelser ju alltjämt är ett levande ord i både dialekter och riksspråk, får man räkna med att många -mark-namn har uppstått också i nyare tid.

  Litteratur: Birgit Falck-Kjällquist, Om namnelementet -mark i värmländska ortnamn, i Namn och bygd 72 (1984), s. 101–08; Lars Hellberg, Kumlabygdens ortnamn och äldre bebyggelse (1967), s. 172–75; Gösta Holm, Ortnamnen i Lövånger, i Lövånger. En sockenbeskrivning [...] 2 (1949), s. 95–101; dens., Några äldre ortnamn, i Umeå sockens historia (1970), s. 53–56.

Marka sn, Vilske hdVästergötland. (jn) Markom 1305. – Socknen har fått sitt namn från kyrkbyn. Det plurala (se inl. 3.3.1) ortnamnet innehåller mark, här kanske i den ursprungliga betydelsen ’rand, kant’ eller också i betydelsen ’gräns’. Byn ligger vid kanten av Falbygdens kalkstensterrass.

Markaryd kn, samt sn och tätort, Sunnerbo hdSmåland. ecclesie Madhkarydh 1350. – Socknen har sitt namn efter kyrkbyn. Det innehåller genitiv pluralis av fsv. madhker ’mask, insekt’ och → ryd ’röjning’.

Markim sn, Seminghundra hdUppland. parrochia Mar-kem 1287. – Namnet kan ursprungligen ha avsett en bebyggelse, närmast motsvarande byn Husby. Det kan emellertid också ha syftat på den väl samlade bygd som socknen utgör. Förleden är → mark, här i en äldre betydelse ’(större) skog’ med syftning på skogsområdet väster om Husby. Efterleden är → hem, som vanligen har betydelsen ’boplats; gård’ men som också uppvisar betydelsen ’bygd’. Namnet Husby hade under medeltiden formen Husaby Markim, vilken är dubbeltydig. Husaby Markim kan betyda ’Husaby som (egentligen) heter Markim’ eller ’Husaby i (bygden) Markim’ (jfr → husaby).

Marks härad hd, Västergötland. Mark 1200-talets slut. – Mark, som är ett gammalt bygdenamn, innehåller → mark i betydelsen ’gränsskog, gränsmark’. Mark var Västergötlands gränsland mot Halland.

Marma tätort, Söderala snHälsingland → Marmaverken.

Marma tätort, Älvkarleby snÖrbyhus hdUppland. (in) Marma 1365. – Namnet är också välbekant med syftning på ett artilleriskjutfält som brukades åren 1881–1963. Tätorten är framvuxen vid en år 1874 inrättad post- och järnvägsstation, byggd på utmark till byn Marma. Bynamnet kan möjligen återgå på ett fornsvenskt *Marme, från början avseende en (numera uppdämd) intilliggande sjöliknande utvidgning av Dalälven. Namnet sammanhänger kanske med norskans marm ’(havs)brus’, marma ’brusa, larma (särskilt om havet)’.

Marmaskogen tätort, Söderala snHälsingland. – Namnet tycks vara ungt. Förleden innehåller Marma, binamn på den intilliggande tätorten → Marmaverken. Efterleden syftar på den skog där detta egnahemsområde tillkom. 

Marmaverken tätort, Söderala snHälsingland. – Tätorten kallas också Marma, som officiellt tätortsnamn 1980 utbytt mot Marmaverken. Detta namn hade från och med 1921 burits av post- och järnvägsstationen (dessförinnan benämnd Myssje/Myskje efter den by på vars mark Marma växte fram). Marmaverken är bildat till det äldre Marma. Efterleden innehåller bestämd form pluralis av verk, sannolikt med syftning på två sågverk (möjligen också på ett timmeruppfordringsverk) i Marma. Det äldre och etablerade Marma kunde inte komma i fråga som nytt stationsnamn vid namnbytet 1921 på grund av förekomsten av post- och järnvägsstationen Marma i Älvkarleby socken i Uppland. Marma är en bildning till Marman, en i skrift traderad biform av Marmen, namn på den intilliggande sjön. Sjönamnet (Marman 1552) har kanske uppstått genom uppkallelse efter sjön Marmen (Marma 1558) i Attmars och Tuna socknar i Medelpad. Man kan ha sett en likhet mellan den sistnämnda sjön, en stor utvidgning av Ljungan före dess forntida utlopp i Bottenhavet, och Ljusnans utvidgning Marmen inte så långt från denna älvs mynning i samma hav. Marmen i Medelpad tycks hänga samman med norskans marm ’(havs)brus’, marma ’brusa, larma (särskilt om havet)’, och helt kan inte uteslutas att man vid namngivningen av den hälsingska Marmen dessutom har inspirerats av en brusande fors i sjöns utlopp.

Marmen sjö, Söderala snHälsingland → Marmaverken.

Marmen sjö, AttmarsTuna snrMedelpad → Marmaverken. 

Marmorbyn tätort, Västra Vingåkers snOppunda hdSödermanland. – Det unga ortnamnet åsyftar marmorbrott på platsen.

Marsfjällen fjällmassiv, Vilhelmina snLappland. – Massivet har namn efter dess högsta topp, Marsfjället. Namnet är en försvenskning (med översatt efterled) av sydsam. Maaresvaerie. Förledens betydelse är inte känd. Efterleden är vaerie ’berg, fjäll’.

Marstrand stad, Bohuslän. (apud) Mastrand 1293, (apud) Malstrand 1313. – Namnet, som ursprungligen har tillkommit ett fiskeläge, innehåller i förleden dialektordet mal ’sand, grus eller småsten (på stranden), grusbank’, syftar på den stora sandbank som dominerar stränderna vid staden. Efterleden strand åsyftar ett strandområde med fiskebodar.

Marstrands fästning fästning, Marstrands stadBohuslän → Karlstens fästning.

Marsvinsholm gods, Balkåkra snLjunits hdSkåne. – Egendomen bar äldst namnet Borrsjö (de Borasyo 1310, de Bursyo 1371) efter dess ursprungliga läge vid en nu uttorkad, mindre sjö strax sydväst om slottet. Sjönamnet innehåller fda. bur ’hål’ med syftning på sjöns litenhet. Den nuvarande slottsbyggnaden uppfördes 1644–48 på en holme i en uppdämd sjö och fick sitt namn efter ägaren Otto Marsvin (släktnamnet innehåller fda. marswin ’delfin’). För efterleden se vidare → holm.

Martebo sn, Gotland. Marthabo 1324 avskr. – Namnet är övertaget från en bebyggelse och innehåller i efterleden → bo ’bostad, gård’. Förleden är dunkel.

Marum sn, Skånings hdVästergötland. Marhem 1257. – Socknen har fått sitt namn från kyrkbyn. Det innehåller → hem ’boplats; gård’. Förleden är flertydig; en möjlighet är att den innehåller fsv. *mar ’häst’.

Masthugget stadsdel, Göteborgs stadVästergötland. Mastehugget 1647. – Efterleden är bestämd form av dialektordet hugge ’plats där man hugger träd, hygge’. Namnet anses tidigast ha åsyftat det område nere vid hamnen, där master förfärdigats.

Masugnsbyn gruvort, Kiruna stadLappland. – Orten, där gruvdrift fortfarande pågår, har namn efter en äldre gruva och masugn, som var i drift 1647–1804. Namnet används av den meänkielitalande befolkningen i en anpassad form Masuni.

Matarengi tätort, Övertorneå snNorrbotten → Övertorneå.

Matfors tätort, Tuna snMedelpad. Mattffårss 1552. – Tätorten har vuxit upp kring ett järnbruk, som erhöll privilegier 1833. Namnet har ursprungligen tillkommit Matforsen. Förleden är mat, vittnande om ett givande fiske.

Matlången sjö, Lungsunds snFärnebo hdVärmland → Lundsberg.

Matteröd sn, Västra Göinge hdSkåne. (i) Mathelrydh sokn 1466. – Förleden i det från kyrkbyn lånade sockennamnet kan vara kvinnonamnet fda. Makthild (en sidoform till Mekthild). Efterleden är → ryd ’röjning’.

Mattmar sn, Jämtland. Matmar 1564. – Socknen har övertagit namnet från en bygdedel, omfattande den nuvarande kyrkbygden. Denna har i sin tur fått namn av en närbelägen tjärn, numera kallad Mattmartjärnen. I förleden ingår ordet mat med syftning på fiskrikedom. Efterleden är dialektordet mar ’grund och sumpig vik’ o.d. Tjärnen är förenad med Indalsälven genom en kort å. Topografen Abraham Hülphers omtalar 1775 att älven i maj och juni, då flödet står högst, bildar gemensam vattenyta med tjärnen och att mycket fisk då kommer in i tjärnen och därvid fångas.

Mávasjávrre fjällsjö, Arjeplogs snLappland. – Det pitesamiska namnet skrevs tidigare Mavasjaure. Förledens betydelse är okänd, efterleden jávrre betyder ’sjö’.

Medelpad landskap. (in) Mizalpaz 1257, Medal pada ca 1273. – Landskapsnamnets förled innehåller sannolikt en motsvarighet till nusvenskans medel- ’i mitten belägen’. Efterleden är mycket omdiskuterad. Ett äldre förslag är att den motsvarar tyskans Pfad och engelskans path ’väg, stig’, varvid namnet skulle betyda ’den mellersta vägen eller stigen’. Ett senare, mer sannolikt, förslag är att elementet skulle ha en betydelse ’(flack och/eller sank) strandterräng’ och då syfta på terrängen vid Selångers nuvarande kyrkoruin i närheten av S:t Olofs hamn, som just är belägen i mitten i förhållande till Selångerfjärdens två armar. Möjligen utgör Selångerstrakten landskapets gamla kärnbygd.

Medelplana sn, Kinne hdVästergötland. (I) Mædal Wplanðum ca 1325. – Socknen har fått sitt namn från kyrkbyn. Det sammanhänger med socken- och kyrkbynamnen → Västerplana och → Österplana. De tre socknarna ligger invid varandra uppe på Kinnekulles avsatser, Västerplana västligast och Österplana östligast. Förlederna Medel- ’mellan-’, Väster- och Öster- har lagts till ett ursprungligen osammansatt, pluralt (se inl. 3.3.1) ortnamn, fsv. *Uplandir, *Uplanda. Detta namn kan ha burits av enbart Västerplana by, som kan vara moderby för kyrkbyarna i Medelplana och Österplana. Till grund för namnet ligger fsv. *upland ’uppland, dvs. högt uppe eller i förhållande till omgivande bebyggelser högre upp beläget land’.

Medelstads härad hd, Blekinge. Mæthlæstheret ca 1300. – Häradet är det mellersta av de tre häradena i det gamla landskapet → Blekinge. Formellt har namnet alltifrån 1500-talet anslutits till -sta(d)-namnen. Se vidare → Bräkne härad.

Medevi brunnsort, Västra Ny snAska hdÖstergötland. – Den berömda, av Urban Hjärne 1677 påträffade hälsokällan, ligger i närheten av Medevi säteri. Ortnamnet (Midhianwidh 1369) innehåller fsv. midher ’mellan-, i mitten befintlig’ och fsv. vidher ’skog’ och betyder ’den mellersta (delen av) skogen’ eller ’mitt i skogen’. Den skog som avses är Tylöskogen mellan Östergötland och Närke; Medevi ligger nära gränsen till Närke.

Medle tätort, Skellefteå snVästerbotten. Medlee, Medeleth 1539. – Tätorten är framvuxen ur en by med detta namn. Namnet är sammansatt av medel- ’mellerst, i mitten belägen’ och → ed ’passage mellan eller utmed vatten’ med syftning på en gångsträcka förbi en fors i Skellefte-älven. Edet kan ha uppfattats som det mellersta i förhållande till ett ed längre västerut vid Selsforsen och ett österut beläget ed som grannbyn → Myckle har fått namn efter.

Medåker sn, tätort, Åkerbo hdVästmanland. (in) Midhaker 1347. – Sockennamnet är sammansatt av mid- ’mellan-, i mitten befintlig’ (jfr middag, midskepps, midsommar m.fl.) och → åker. Det antas ursprungligen ha åsyftat en central samlingsplats i → Åkerbo härad. Tätorten har i sen tid vuxit fram kring bebyggelsen vid kyrkan.

Mehede by, Tierps snÖrbyhus hdUppland → Mehedeby.

Mehedeby tätort, Tierps snÖrbyhus hdUppland. (i) Midhedhe 1426, Mehedeby 1741. – Tätorten är framvuxen ur en by, ännu in i våra dagar kallad Mehede. Förleden innehåller mid- ’mellan-, i mitten befintlig’ (jfr middag, midskepps, midsommar m.fl.). Efterleden är en äldre böjningsform av hed ’torr, tallskogsbevuxen mark’. Namnet har ursprungligen syftat på en plats mitt på sandheden mellan Älvkarlebys och Tierps kärnbygder eller på den mellersta delen av heden. Till namnet Mehede har by senare tillagts i förtydligande syfte. Den 1913 inrättade poststationen benämndes Mehedeby, vilket torde förklara valet av tätortsnamn.

Mellan-Fryken sjö, Värmland →Frykerud.

Mellan-Grevie sn, Oxie hdSkåne. (in) Myæthlestægrewøyæ 1346 (avser kyrkbyn). – Socknen har sitt namn efter kyrkbyn. Det innehåller ordet gravhög (jfr → hög). Tillägget Mellan- (ursprungligen adjektivformen mellerst) åsyftar byns läge mellan kyrkbyn i → Östra Grevie socken och byn Västra Grevie i Södra Åkarps socken. De tre byarna har ursprungligen utgjort en bebyggelseenhet.

Mellanköpinge by, Kyrkoköpinge snSkytts hdSkåne → Kyrkoköpinge.

Mellby sn, Södra Vedbo hdSmåland. ecclesie Mythalby 1291. – Kyrkbyn har givit socknen dess namn, som innehåller fsv. midhal- ’mellan-’ och → by ’gård; by’. Namnet anger kyrkbyns läge mellan byarna Norrby och Söraby. 

Mellby sn, Kållands hdVästergötland. Mædhalby sokn 1375. – Socknen har fått sitt namn från kyrkbyn. Det är sammansatt av fsv. mædhal ’mellan-’ och → by ’gård; by’.

Mellby, Norra, Södra snr, Skåne → Norra Mellby och → Södra Mellby.

Mellbystrand tätort, Laholms snHöks hdHalland. – Namnet har från början varit knutet till tätortens norra del, till ett område nära byn Västra Mellby. Förleden innehåller bynamnet Mellby. I detta utgörs förleden av fda. *mæthal- ’mellan-’, efterleden av → by ’gård; by’. Mellby har möjligen sitt namn efter läget mellan byn Skummeslöv i söder och den försvunna bebyggelsen Höka i norr. Efterleden -strand påträffas i flera namn längs samma kuststräcka, t.ex. → Skummeslövsstrand, Eskilstorpsstrand och Hemmeslövsstrand söder om Mellbystrand. De betecknar områden med fritids- och åretruntbebyggelser nära havsstranden.

Mellerud tätort, Holms snNordals hdDalsland. – Samhället har fått sitt namn från gården Mellerud (Mellom Radho 1565), som en gång ingått i byn Råda. Namnet betyder ’den mellersta bebyggelsen med namnet Råda’. Råda innehåller → rud ’röjning’. Melleruds järnvägsstation öppnades för trafik 1879.

Mellösa sn, tätort, Villåttinge hdSödermanland. (De) Mæþæløsum 1314? – Socknen har fått sitt namn från kyrkbyn. Det är sammansatt av fsv. mædhal ’mellan-’ och → lösa ’glänta; äng’. Tätorten vid kyrkbyn har vuxit fram i anslutning till Mellösa järnvägsstation, öppnad för trafik 1876.

Mem gods, Tåby snBjörkekinds hdÖstergötland. Mæm 1359. – Ortnamnet är troligen en sammansättning med → hem ’boplats; gård’ i efterleden. Förleden kan innehålla ett fornsvenskt *mæ(r), en sidoform till fsv. mio(r) ’smal’ med syftning på läget på en smal bergshöjd med tvärt stupande sidor.

Memmings härad hd, Östergötland. (j) Mithmiga hæræthe 1366. – I häradsnamnet ingår inbyggarbeteckningen fsv. midhmingar. Till grund för denna ligger ett ortnamn fsv. *Miædhm, bildat av ett likalydande substantiv med betydelsen ’mitt, mellanparti’. Namnet syftar otvivelaktigt på den del av Motala ström som sträcker sig mellan sjöarna Roxen och Glan. De som bodde i bygden på ömse sidor om *Miædhm har kallats midhmingar, vartill häradsnamnet bildats.

Mensalvret hedområde, BödaHögby snrÅkerbo hdÖland → Alvaret.

Merlänna tätort, by, Länna snÅkers hdSödermanland → Länna.

Messaure vattenkraftverk i Stora Luleälven, Jokkmokks snLappland. – Namnet, som är givet efter en sjö i närheten, är en försvenskning av lulesam. Miessávrre, en sammandragen form av miesse ’renkalv’ och jávrre ’sjö’.

Messlingen by och sjö, Storsjö snHärjedalen. Misslingen 1645 (avser sjön). – Byns historia går tillbaka till 1673 då tillstånd gavs för ett nybygge norr om sjön Messlingen. Bebyggelsen kom att överta sjöns namn. Detta utgår från namnet Mittån ( → Mittådalen), vilket avser ett vattendrag som rinner genom sjön. Till förleden Mitt- har antagligen bildats ett sjönamn *Mittlingen ’sjön som hör samman med Mittån’, senare utvecklat till Messlingen, där förbindelsen -tl- har blivit -sl- på samma sätt som t.ex. fsv. nætla har blivit nässla. 

Mestoskoski fors i Kalixälven, Tärendö snNorrbotten. – Namnets förled kan vara en meänkielisk återgivning av nordsam. meastos ’maträtt tillagad av fisk och bär’. Vattnet i forsen kan ha liknat den hoprörda maträtten. Efterleden är meänk. koski ’fors’. Längre söderut i samma älv finns vattenfallet Mestoslinkka (i Korpilombolo socken), vars namn hänger ihop med forsnamnet. Efterleden i detta namn är meänk. linkka ’tvärbrant, högt vattenfall’.

Mickels gårdnamn, Gotland → Smiss.

Middagsberget vanligt bergnamn→ Undersåker.

Midsommarkransen stadsdel, Stockholms stad. Midsommarkrantzen 1772 (avser ett torp). – Namnet avsåg äldst ett torp och en krog, belägen ungefär i korsningen av nuvarande Svandammsvägen och Södertäljevägen. Namnet har troligen sin bakgrund i att krogen haft en krans med midsommarblommor som skylt. Seden att skylta krogar med kransar är känd redan från 1500-talet.

Millesvik sn, Näs hdVärmland. Midilswik 1330-talet, Myldeswik 1347. – Sockennamnet har äldst troligen åsyftat Kalvöviken vid kyrkan och kan, innan det blev sockennamn, antingen ha varit ett namn på bygden kring viken eller ett namn på en gård vid kyrkan (nuvarande Prästgården och Klockargården). Namnets förled är oklar.

Mistelås sn, Allbo hdSmåland. (i) Mistila sokn 1419, Mistelaass soken ca 1500. – Socknen synes ha fått sitt namn efter prästgården. Det innehåller troligen ett sjönamn *Mistil, här avseende en äldre sjö, som numera motsvaras av mossmarker. Sjönamnet är bildat till ett nu försvunnet ord som hör samman med fvn. mistr ’ånga’ och norska dialekters mist(r) ’duggregn, dimregn’ (det svenska mist ’tätt fuktdis på sjön’ är lånat från holländskan eller engelskan). Efterleden syftar på kyrkans belägenhet på en ås.

Misterhult sn, tätort, Tunaläns hdSmåland. Mistrult 1417 (avser socknen). – Socknen har övertagit namnet från kyrkbyn. Ur denna har tätorten utvecklats. I förleden ingår ett nu försvunnet ord som hör samman med fvn. mistr ’ånga’ och norska dialekters mist(r) ’duggregn, dimregn’ (det svenska mist ’tätt fuktdis på sjön’ är lånat från holländskan eller engelskan). Efterleden är → hult.

Misundet nu upptorkat sund mellan Hamrångefjärden och Bottenhavet, Hamrånge snGästrikland → Norrsundet.

Mitandersfors f.d. bruk, Bogens snJösse hdVärmland. – Här anlades 1841 ett järnbruk av John Mitander vid en fors mellan Varaldsjön och Bogsälven på hemmanet Bogens mark. Anläggningen var orsak till upprättandet av kapellförsamlingen → Bogen. Driften vid bruket upphörde på 1870-talet.

Mittådalen by, Tännäs snHärjedalen. – Namnet är givet efter ådalen (skrivet Metudahlen 1697) kring Mittån, vars namn anses syfta på läget mellan Ljungan och Ljusnan. Det sydsamiska namnet Mihte, som även åsyftar den lokala samebyn, kan återgå på det svenska ånamnet. Det kan också innehålla ordet mihte, som i traktens samiska dialekt har betydelsen ’fjälldal’; i så fall bör det svenska namnet utgå från det samiska.

Mittån å, Härjedalen → Mittådalen.

Mjäldrunga sn, Gäsene hdVästergötland. Myalrunge 1330-talet. – Socknen har fått sitt namn från kyrkbyn. Det är bildat med -unge (→ inge), kanske till ett ord samhörigt med mjäll och mjöl och åsyftande jordmånen på platsen.

Mjällby sn, tätort, Listers hdBlekinge. ecclesie Myathølby 1310. – Sockennamnet, som ursprungligen avsåg kyrkbyn (nu en tätort), är sammansatt av adjektivet fda. *miæthal ’i mitten befintlig’ och → by ’gård; by’. Namnet avser belägenheten mellan byarna Lörby och Hörby.

Mjälle by, numera del av staden ÖstersundFrösö snJämtland → Mjälleborgen.

Mjälleborgen fornborg, Frösö snJämtland. – Borgen från ca 400 e.Kr. är äldst omnämnd 1676 som, med modern stavning, Mjälleborg. Förleden syftar på läge nära byn Mjälle (Mielleim 1345), numera del av staden Östersund. Bynamnets förled innehåller ordet mjäll, som i äldre språk också hade betydelsen ’mjölfin sand’ o.d., eller ett därmed nära sammanhängande ord såsom det dialektala mjälla ’lös, fin sand’. Efterleden är → hem ’boplats; gård’. Namnet Mjälle har från början avsett en gård på eller vid sandig mark.

Mjällom tätort, Nordingrå snÅngermanland. Miä(h)lom 1689. – Tätorten är framvuxen kring byn Mjällom. Ett äldre namn är Nordom (Nordhom 1535), ett ursprungligt *Nordh(er)hem ’den nordligt liggande gården’ (→ hem ’boplats; gård’). I slutet av 1600-talet ersattes detta namn av det nuvarande Mjällom, något som nu ter sig svårförståeligt, eftersom Nordom var en av Nordingrås största byar, omfattande hela nordöstra delen av socknen. Mjällom, en stelnad form i dativ pluralis, är bildad till mjäll i betydelsen ’(ställe med) fin sand’. Byns mark är flerstädes torr och sandig.

Mjärdevi by, Hogstads snGöstrings hdÖstergötland → vi.

Mjärdevi by, Slaka snHanekinds hdÖstergötland → vi.

Mjöbäck sn, tätort, Kinds hdVästergötland. Miobek 1314. – Socknen har fått sitt namn från gården Mjöbäck (Prästegården). Det är sammansatt av fsv. mio(r), miø(r) ’smal’ och bäck och åsyftar ett vattendrag vid gården. Tätorten har vuxit fram i anslutning till sockenkyrkan och Mjöbäck Prästegården. Mjöbäcks järnvägsstation öppnades 1899.

Mjöhult tätort, Farhults snLuggude hdSkåne. – Tätorten har vuxit fram kring en järnvägsstation, öppnad 1885. Den har sitt namn efter den strax i norr belägna gården Pottmjöhult (Potmyøiolt 1578), nu kallad Mjöhultsgården. Förleden Pott- innehåller ordet potta ’lerkärl, kruka’, antagligen i nedsättande syfte. Förleden är troligen tillagd för att detta Mjöhult skulle kunna skiljas från den större byn Mjöhult i Allerums socken några km sydväst om tätorten. Namnet Mjöhult är sammansatt av adjektivet fda. mio ’smal’ och → hult.

Mjölby kn, stad, Östergötland. – Staden har fått sitt namn från Mjölby socken (Mylluby 1285). Svartåns fall på denna plats gav tidigt upphov till kvarndrift. Birger Jarls broder Elof skänkte två kvarnar i Mjölby till Vreta kloster. Ortnamnet innehåller i förleden genitiv av fsv. mylna, mylla ’mölla, kvarn’ och i efterleden → by ’gård; by’. Förleden har sedermera anslutits till ordet mjöl.

Mjöllösa gd, Bjurtjärns snKarlskoga hdVärmland → lösa.

Mjönäs tätort, Norra Råda snÄlvdals hdVärmland. Miönäs 1621. – Tätorten har vuxit fram ur en by. Namnet, vars förled är fsv. mio(r), miø(r) ’smal’, åsyftar det av Klarälven omflutna, långsmala näset väster om samhället.

Mjörn sjö, Västergötland. Mior 1300-talets senare del. – Sjönamnet sammanhänger med bl.a. fda. mior ’mör’ och fvn. merja ’krossa’ och åsyftar anhopning av sten. Mjörn är rik på klappersten och blockvallar.

Mo sn, Bullarens hdBohuslän. (j) Moa sokn 1334. – Socknen synes ha fått namn av en äldre bebyggelse med namnet Moar, innehållande pluralis av ordet mo ’sandig mark’, åsyftande den mo på vilken kyrkan ligger. Denna bebyggelse har troligen varit en utflyttargård till gården Fressland, på vars mark större delen av den åsyftade sandmon är belägen.

Mo sn, Tössbo hdDalsland. Moo sokn 1397. – Socknen har fått sitt namn från gården Mo stom (→ Stommen). Det innehåller mo ’sandig mark’.

Mo sn, Hälsingland. Moo, (de) Moum 1314. – Sockennamnet bör från början ha avsett den sandiga marken (mon) mellan huvudbygden i Söderala socken och Florsjön i Mo. Socknen fick sitt namn på grund av att sockenkyrkan (nu en ruin) byggdes i norra kanten av sandmon, i nuvarande Kyrkbyn. Möjligen har Mo också varit namn på Kyrkbyn.

Mo sn, Vadsbo hdVästergötland. Moo sokn 1439. – Socknen har fått sitt namn från kyrkbyn. Det innehåller mo ’sandig mark’. Jordmånen på platsen för den gamla bybebyggelsen är sandig morän.

Mo sn, Ångermanland. – Mo var fram till 1824 en del av Själevads socken. Namnet, efter byn Mo (Mo 1443), innehåller mo ’sandig mark’.

Mockfjärd tätort, Gagnefs snDalarna. Myklafiærd, Mykla fiærd 1529. – Tätorten omfattar byarna vid Mockfjärds kyrka. Namnets förled innehåller bestämd form av fsv. mykil ’stor’. Efterleden är fjärd. Namnet har ursprungligen syftat på den vid tätorten belägna Storfjärden, en utvidgning av Västerdalälven. Skrivningar med Mock- uppträder från slutet av 1600-talet.

Mofalla sn, Kåkinds hdVästergötland. (in) parochia Mothgofallum 1257. – Namnet Mofalla har före socknens tillkomst troligen burits av en bebyggelse vid den senare uppförda kyrkan. Förleden innehåller genitiv av ett gammalt ånamn, fsv. *Modhgha ’den moddiga, dyiga’ e.d., som tillkommit ett vattendrag öster om kyrkan. Det plurala (se inl. 3.3.1) ortnamnets efterled innehåller fall ’svedjefall’.

Mogata sn, tätort, Hammarkinds hdÖstergötland. (de) Mogatu 1355. – Mogata har äldst varit namnet på en väg. Det innehåller mo ’sandig mark’ och gata ’(inhägnad) väg’. Landsvägen från Söderköping till Stegeborg går vid Mogata kyrka fram över en rullstenshed. Socknen har givit den vid kyrkan framvuxna tätorten dess namn.

Mohed tätort, Mo snHälsingland. – Namnet tycks vara förhållandevis ungt och är kanske från början bildat som namn på Hälsinge regementes mötesplats (1689–1909). I förleden ingår sockennamnet. Efterleden är hed. Dess vanliga betydelse ’torr tallskogsbevuxen mark’ är sakligt motiverad i Mohed, men en specialbetydelse ’exercished’ är också tänkbar.

Moheda sn, tätort, Allbo hdSmåland. (in) Moadhe 1334, (i) Moadhis ssokn 1443. – Kyrkbyn har givit socknen dess namn, som i förleden innehåller ordet mo ’sandig mark’. Efterleden kan antingen innehålla en böjningsform av vad ’vadställe’ eller ede i en antagen betydelse ’väg’ (→ ed), i så fall snarast syftande på den grusås som löper genom socknen i nord-sydlig riktning och på vars östra sluttning kyrkan ligger.

Moholm tätort, HjälstadsMo snrVadsbo hdVästergötland. – Tätorten vid Moholms säteri på och invid en ö i Tidan har vuxit fram i anslutning till Moholms järnvägsstation, öppnad för trafik 1859. Ortnamnet (Moohållm 1641?) är bildat till by- och sockennamnet → Mo och  → holm. Moholm ligger i anslutning tll Mo kyrka och kyrkby.

Mo härad hd, Småland. Moaherath 1259. – Till grund för häradsnamnet ligger ordet mo, fsv. mor, antingen i den ursprungliga betydelsen ’sand’ eller i den sekundära betydelsen ’barrskog på sandmark’. Häradets huvudbygd i Nissans övre dalgång kännetecknas av sandmo, och häradet är rikt på tallskog. Den fornsvenska förleden Moa- kan innehålla genitiv pluralis av fsv. mor eller genitiv av en därtill bildad plural inbyggarbeteckning, fsv. *moar. En inbyggarbeteckning skulle snarast syfta på invånarna i bygden, men pluralis av mo kan likaväl avse en samlingsplats.

Molkom tätort, Nyeds snhdVärmland. Molchen, Molchom 1503. – Tätorten har vuxit fram kring gården Molkom vid Nyeds kyrka och en norr om gården belägen järnvägsstation, öppnad 1876 och namngiven efter gården. Gårdnamnet kan hänga samman med fsv. muld, mold ’mull’.

Molla sn, Gäsene hdVästergötland. Molla sokn 1413. – Socknen har fått sitt namn från kyrkbyn. Det plurala (se inl. 3.3.1) ortnamnet innehåller möjligen ett höjdbetecknande ord, sammanhängande med fornengelskans molda ’hjässa’. Fjällnamnet Molden i Sogn og Fjordane fylke i Norge har förknippats med detta fornengelska ord. Molla by ligger i en kuperad trakt; en markerad höjd reser sig vid byboplatsen.

Mollösund sn, tätort, fiskeläge, Orusts västra hdBohuslän. Molsund 1565. – Socknen har fått sitt namn efter fiskeläget. Det innehåller i förleden önamnet Mollön, i vilket troligen ingår en motsvarighet till fornengelskans molda ’hjässa’, i så fall sannolikt syftande på öns övre del med dess avrundade kulle. Efterleden avser sundet mellan Orust och Mollön. 

Montebello villa på Norra Djurgården, Stockholms stad → Frescati.

Mora kn, sn, tätort, Dalarna. (i) Mora sokn 1325 avskr. – Namnet är pluralis av dialektordet mor ’(sumpig) granskog’, här sannolikt med syftning på ett skogsparti som legat i trakten av nuvarande Lisselby–Morkarlby–Hemus och i vars närhet sockenkyrkan byggdes. Den nuvarande centralorten kring kyrkan heter officiellt Mora (1959–70 som köping och från 1983 som tätort). Tidigare hade den officiellt kallats Morastrand, först i egenskap av municipalsamhälle 1893–1907 och sedan som köping 1908–58. Namnet Morastrand är äldst belagt 1616. Varianten Stranden förekommer också som namn på en del av tätorten. Dessa båda namn har från början sannolikt syftat på en slåtterstrand vid Saxviken i Siljan.

Mora tätort, Gustafs snDalarna. (j) Mooroo 1384. – Tätorten är framvuxen ur en by. Namnet innehåller dialektordet mor ’(sumpig) granskog’.

Mora stenar historisk plats, Lagga snLånghundra hdUppland. – Namnet avser egentligen platsen där de åtta stenarna eller stenfragmenten förvaras i en år 1770 uppförd byggnad. Åtminstone två av stenarna är vittnesbörd om kungaval 1396 och 1448. Namnets nuvarande plurala form (Morasteenar 1700) har ersatt det singulara Morasten (til Mora stens 1362, oppa [’uppå’] Mora sten 1396) med syftning på den sten från vilken den nyvalde kungen under medeltiden lät sig hyllas. Man har antagit att stenen av politiska skäl forslades bort redan under senmedeltiden, men den torde ha legat i omedelbar närhet av den plats där stenarna nu finns. Mora i namnet syftar på ängarna i dalbottnen, från våra dagar kända som bl.a. Moran och Mororna (j Morum 1387), bildade till dialektordet mor(a) ’(sumpig) granskog’. Ängsnamnet kan ses på två sätt. En tanke är att det avsett läge vid en (sumpig) granskog, i detta fall (en del av) skogsområdet söder och väster om ängsmarken. En annan tanke är att namnet, med mor i en ursprungligare betydelse ’sumpmark, sank mark’, åsyftat ängarnas sanka läge på denna tidigare sjöbotten eller, om sjön ännu fanns kvar vid namntillblivelsen, betecknat läge på sumpiga stränder.

Morastrand tätort, Mora snDalarna → Mora.

Morga naturområde, Alsike snÄrlinghundra hdUppland → Kungshamn-Morga.

Morgongåva tätort, Vittinge snTorstuna hdUppland. – Tätorten har vuxit fram kring en 1873 invigd stålverksanläggning, kallad Kung Oskarshyttan. Den samtidigt tillkomna järnvägsstationen invid hyttan gavs namnet Morgongåva efter ett närbeläget torp, äldst känt från 1667. Torpets namn innehåller ordet morgongåva ’gåva från brudgum till brud efter bröllopsnatten’ (ursprungligen avsedd för hennes försörjning efter mannens död), men den direkta anledningen till namnet är inte känd.

Morjärv tätort, Töre snNorrbotten. Yther Moraierff 1539. – Morjärv är ett järnvägsstationsnamn, som har ersatt ortens äldre namn Yttermorjärv (Ytter- till skillnad från byn Övermorjärv längre upp vid Kalixälven). Det är en svensk form av sjön Morjärvträskets ursprungliga namn, som sannolikt är sammansatt av meänk. mora ’stenröse, stenig mark’ och järvi ’sjö’. Ortens nuvarande meänkieliska namn Morajärvi torde ha påverkats av det svenska namnet.

Morkarla sn, Olands hdUppland. ecclesie Olandamoru 1331, (J) Morakarla sokn 1397. – Det i äldre tid också brukade Olandamor(a), före sockenbildningen kanske ett bygdenamn, innehåller som förled genitiv pluralis av fsv. *olandar ’invånare i Olands härad’. I efterleden ingår dialektordet mor ’(sumpig) granskog’ eller en bildning till detta ord, också ingående som förled i namnvarianten Morkarla. Detta är att se som en förkortning av Morkarla socken, där karla är fornsvensk genitiv pluralis av ordet karl. Morkarla kan översättas med ’granskogsbornas (socken)’ e.d.

Morlanda sn, Orusts västra hdBohuslän. Molanda kirkia, (i) øystra Molandum 1388, (a) Moland 1457, Morland(h) 1665–1758. – Socknen har fått sitt namn efter gården Morlanda. Det innehåller i förleden ordet mo ’sandig mark’. Kyrkan är belägen på en torr och höglänt sandmo. Efterleden är → land. Namnet uppvisar först plural och senare singular form (om plural form se inl. 3.3.1). En förskjutning i uttalet från vanligt l till »tjockt» l har sedermera skett, och fr.o.m. 1600-talet inskjuts i skrift ett r, troligen ett försök att återge detta »tjocka» l. 

Mortorp sn, Södra Möre hdSmåland. (j) Morathorppæ sokn 1391. – Sockennamnet är övertaget från kyrkbyn. I förleden ingår dialektordet mor ’(sumpig) granskog’. Efterleden är → torp ’nybygge’. 

Morup sn, tätort, Faurås hdHalland. Mothorp 1200-talets början, sen avskr. – Socknen har lånat namnet från kyrkbyn, ur vilken tätorten är framvuxen. Förleden är mo ’sandig mark’ m.m. Efterleden är → torp ’nybygge’.

Mosebacke del av Södermalm, Stockholms stad. Mosis Backe 1725, Mosæ backe 1731. – Mosebacke har åtminstone sedan 1730-talet varit det vanliga namnet på detta parti av Södra bergen. Från 1698 är två kvarnar i området kända under namnet Mosis kvarnar. Kvarnarna och Mosebacke har namn efter kvarnägaren, mjölnaren Moses Israelsson, bosatt i kvarteret Fiskaren Mindre (Mosebacke torg–Fiskargatan–Svartensgatan) och död 1689.

Mosjö sn, Örebro hdNärke. (De) Mossas 1314? – Socknen har fått sitt ursprungliga namn, *Mosæ-as, efter kyrkbyn Mosås (paa Moses aas 1452). Det innehåller den numera torrlagda Mosjöns namn och fsv. as ’ås’, efter kyrkans läge på en ås. Formen Mosjö dyker upp på 1600-talet.

Moskosel tätort, Arvidsjaurs snLappland. – Namnet är en försvenskning med översatt efterled av den lokala formen av umesam. Måskuossuvvane, bildat till måskuos ’sluten, instängd’ och suvvane ’lugnvatten i å eller älv’. Det är givet efter läget vid ett lugnvatten i Abmoälven med samma namn.

Mossebo sn, Kinds hdVästergötland. Mosebode sogn 1476. – Socknen har fått sitt namn från kyrkbyn. Det innehåller i efterleden pluralis → bod och i förleden mosse eller möjligen en förkortad form av ett äldre namn innehållande mosse på den intilliggande Marjebosjön. Mossebo by ligger vid en mosse.

Mossheddinge by, Esarps snBara hdSkåne → Kyrkheddinge.

Mosås samhälle, Mosjö snÖrebro hdNärke → Mosjö.

Motala kn, stad, Östergötland. (in) Motalum 1322. – Motala var redan under medeltiden namn på en socken. Det plurala (se inl. 3.3.1) ortnamnet innehåller i förleden dialektordet mot ’vägmöte’. Efterleden har ansetts kunna innehålla → al.

Motjärnen, Norra, Södra tjärnar, Nordmarks snFärnebo hdVärmland → Motjärnshyttan.

Motjärnshyttan f.d. hytta, Nordmarks snFärnebo hdVärmland. Mokiärshyttan 1649. – Förleden i namnet på denna gamla hytta för metallframställning torde ha samband med Norra och Södra Motjärnen, namn på två mindre tjärnar en knapp mil sydsydöst om hyttan; dessa står genom Hyttälven/Nordmarksälven i förbindelse med den invid hyttan belägna Hyttjärnen. Förleden i tjärnnamnen är mo, i värmländskan med betydelsen ’sandmo, torr sandslätt’.

Muddus nationalpark, GällivareJokkmokks snrLappland. Mudde 1595. – Namnet är övertaget från ett stort myrområde. Det är en svensk form av lulesam. Muttos, som innehåller adjektivet muttos- ’lagom (stor), rimlig, måttlig’ och som förekommer som förled i ett flertal namn inom området. Det är en bildning till muddo, som är ett nordiskt lån. Ordet syftar på något som ligger mellan ytterligheter eller tänkta ytterpunkter. Namnet kan därför tydas som ’det som ligger centralt’, troligen med syftning på sjöarna Muttosjávrre och Stuor Muttos (med försvenskad stavning Muddusjaure resp. Stuor Muddus).

Mularp sn, Vartofta hdVästergötland. Mulathorp 1225. – Socknen har fått sitt namn från kyrkbyn. Det med → torp ’nybygge’ sammansatta namnet innehåller i förleden genitiv av ett mansnamn, fsv. Mule (eller Muli?), eller möjligen mule ’kreatursmule’ med syftning på ett terrängutsprång.

Mullhyttan tätort, Kvistbro snEdsbergs hdNärke. Mullhyttan 1684. – Namnet har äldst tillkommit en järnhytta och föreslagits vara ett ursprungligt *Mullsättershyttan, bildat till namnet på byn Mullersätter på vars mark hyttan var belägen. Mullhyttan ligger vid sjön Multens avlopp, vars tidigare namn var Mullån, men det språkliga sambandet med detta namn är ej klarlagt.

Mullsjö tätort, Nykyrka snVartofta hdVästergötland.– Tätortens namn har ursprungligen burits av den intilliggande Mullsjön (Mulsiøø 1481). Förleden i sjönamnet är dunkel. Mullsjö järnvägsstation öppnades för trafik 1862.

Mulseryd sn, Mo hdSmåland. Mwlsarydz kyrkies (genitiv) 1540. – Gården Mulseryd (Multzserid 1530) har givit socknen dess namn, som i förleden sannolikt innehåller det gamla namnet på Mulserydssjön, *Muldsio, vid vilken gården ligger. Förleden i sjönamnet är dunkel. Gårdnamnets efterled är → ryd ’röjning’.

Multrå sn, Ångermanland. (aff) Multtradh Sokne 1535. – Namnet har tolkats som ’Hjortronmyren’, bildat till dialektorden multa ’hjortron’ och rå ’liten (skogbeväxt) myr’, väl syftande på en numera utdikad och uppodlad myr nedanför Multråberget. Kyrkan, och därmed socknen, kan ha fått namn efter kyrkans läge vid myren. Med denna tolkning får namnet hållas isär från de bygdebetecknande -radh-namnen, som förekommer på andra håll i Norrland, t.ex. → Gudmundrå, → Säbrå, → Vibyggerå.

Munga by, Tierps snÖrbyhus hdUppland → Månkarbo.

Munka-Ljungby sn, tätort, Norra Åsbo hdSkåne. Munckeliungbye 1560 (avser kyrkbyn). – Sockennamnet, som ursprungligen avsåg kyrkbyn, är sammansatt av ljung i betydelsen ’ljungmark’ och → by ’gård; by’. Tillägget Munka tyder på ett samband med det närbelägna → Herrevadskloster, jfr även → Östra Ljungby. Tätorten har vuxit fram kring kyrkbyn och en 1904 öppnad järnvägsstation strax söder därom.

Munkarp sn, Frosta hdSkåne. Monckerup 1543 (avser kyrkbyn). – Sockennamnet, som är lånat från kyrkbyn, har som efterled → by ’gård; by’. Förleden, genitiv pluralis av munk, kan syfta på att en eller flera kringvandrande, missionerande munkar anlagt bebyggelsen eller slagit sig ned här för en tid.

Munkedal kn, samt tätort, Foss snTunge hdBohuslän. Munchedahl 1665. – Namnet avsåg ursprungligen en gård, som under medeltiden var ett hemman under Dragsmarks kloster. Det är ovisst om efterleden åsyftar en viss dalsänka. Ordet dal är ett i klostersammanhang vanligt element med positiv klang, jfr → Nydala och Nådendal i Finland.

Munkerud by, Ransäters snKils hdVärmland → Munkfors.

Munkfors tätort, Ransäters snKils hdVärmland. Munkerudz hammar 1672, Munkeforss 1703. – Tätorten har vuxit fram kring ett järnbruk, anlagt på 1670-talet. Namnet är givet efter en laxfors i Klarälven (Monkerudz Forssen 1666, Monke forssen 1670), ursprungligen tillhörig hemmanet Munkerud. Detta hemman, vars namn (Munkerud 1540) innehåller genitiv pluralis av munk och → rud ’röjning’, har tillhört klostret → Alvastra.

Munktorp sn, tätort, Snevringe hdVästmanland. (de) Munkkathorp 1313. – Sockennamnet har ursprungligen troligen avsett den gamla kyrkbyn (nu prästgården). Namnet kan vara ett ursprungligt *Torp (→ torp, här kanske i en ursprunglig betydelse ’inhägnad’ e.d.), till vilket förleden Munk- kan ha fogats i syfte att skilja namnet från det närbelägna sörmländska sockennamnet → Torpa. Förleden skulle då ange att bebyggelsen på något sätt förknippats med munkar. En senmedeltida legend omtalar Västmanlands apostel David och knyter honom till Munktorps kyrka, som också sägs hysa hans grav. Tätorten har vuxit fram kring kyrkan och kringliggande bebyggelse.

Munsö sn, Färentuna hdUppland. (in) Munseo 1185. – Socknen består huvudsakligen av ön Munsön med sockenkyrkan. Möjligen har bebyggelsen Bona, nu ett gods, i äldre tid varit kyrkby under namnet Munsö och därmed i viss grad kunnat förmedla bruket av önamnet som sock-ennamn. Munsön är numera i söder sammanhängande med Kärsön och Ekerön. Namnet Munsö avsåg i äldre tid endast den nuvarande Munsöns västra del, en dåtida ö. I förleden ingår sannolikt ordet mun med syftning på Svinsundet mellan Adelsön och Munsön. Sundet förenar Norra Björkfjärden med Hovgårdsfjärden.

Muodoslompolo kyrkby, Pajala snNorrbotten. – Det finska namnets förled Muodos, meänkieliska Muotos, har sannolikt samiskt ursprung, men betydelsen är okänd. Efterleden lompolo betyder ’tjärn, sjöliknande utvidgning i en å’; jfr → Korpilombolo. Namnet är givet efter den sjö vid vilken byn vuxit fram, nuvarande Muodosjärvi. Sockenkyrkan finns i byn sedan 1926. 

Muonionalusta f.d. förs., Pajala snNorrbotten. – Namnet, som är övertaget från en by, är bildat till Muonio, → Muonioälven, och meänk. alusta ’platsen nedanför (något)’. Efterleden i det nordsamiska namnet Muonávuolli har samma betydelse. Den ursprungliga kyrkplatsen låg vid älven.

Muonioälven gränsälv mot Finland, LapplandNorrbotten. – Namnet återgår på fi. Muonionjoki, som innehåller genitivformen av det ursprungligen sannolikt samiska forsnamnet Muonio (skrivet Monia 1598) med obekant betydelse, och joki ’älv’. Älvens meänkieliska namn är Muonionväylä med efterleden väylä ’stor älv’. Efterleden i nordsam. Muonáeatnu har samma betydelse. Muonio är även namn på en gränskommun på den finska sidan av älven. 

Murjek tätort, Jokkmokks snLappland. – Tätorten har vuxit fram kring en järnvägsstation, som namngivits efter en närbelägen by. Namnet är en försvenskning av lulesam. Muorjek med betydelsen ’platsen som är rik på bär’, bildat till muorjje ’bär’.

Murum sn, Ås hdVästergötland. Mwreem sokn 1380. – Socknen har fått sitt namn från kyrkbyn. Efterleden innehåller → hem ’boplats; gård’. I förleden har man av gammalt räknat med det inlånade ordet mur ’stenmur’, men denna tolkning är osäker.

Muskö sn, tätort, Sotholms hdSödermanland. (in) insula [’ön’] Muskø 1278. – Tätorten är framvuxen i närheten av sockenkyrkan. Socknen, som omfattar flera öar och holmar, har övertagit namnet från huvudön Muskö, där kyrkan finns. Förleden sammanhänger med det bl.a. i Södermanland påträffade dialektordet musk ’mörker, skugga’ (jfr riksspråkets adjektiv svartmuskig). Inget närmare är känt om bakgrunden till namnet. 

Myckle tätort, Skellefteå snVästerbotten. Mykell 1539, Mykelee 1543. – Tätorten är framvuxen ur en by med detta namn. Namnet är sammansatt av fsv. mykil ’stor’ och → ed ’passage mellan eller utmed vatten’ med syftning på en gångsträcka förbi en fors i Skellefteälven. Jfr → Medle.

Myckleby sn, Orusts östra hdBohuslän. Myklaby kirkia 1399. – Socknen har fått sitt namn efter kyrkbyn. Det innehåller bestämd form av adjektivet fsv. mikil (mykil) ’stor’ och → by ’gård; by’.

Myggenäs tätort, Valla snTjörns hdBohuslän. (j) Mykinesi 1396. – Tätorten har utvecklats ur byn Myggenäs. Namnet innehåller ett mot fvn. myki ’gödsel’ svarade ord och antas betyda ’näset där man haft tångupplag för gödning eller där tång drivit i land’. 

Myre by, Ovikens snJämtland → Myrviken.

Myresjö sn, tätort, Östra hdSmåland. (de ...) Myrisio 1290. – Kyrkbyn har givit socknen dess namn, som innehåller en form av ordet myr och sjö, efter läget vid en numera igenvuxen sjö.

Myrviken tätort, Ovikens snJämtland. Myre-wiken 1775 (avser en vik). – Tätorten är framvuxen vid byn Namn och på dennas mark. Namn befanns emellertid olämpligt som namn på den i denna by år 1943 inrättade poststationen. Sockennamnet bars redan av en 1875 inrättad poststation och kunde inte komma i fråga. Det nya poststationsnamnet togs i stället från Myrviken, en vik av Storsjön vid vars inre del Namn är beläget. Förleden innehåller Myre (j Myre 1441) avseende en annan by vid vikens nordända. Detta namn återgår på den fornsvenska dativformen av ordet myr. Bynamnet Namn (Nampn 1566) kan förklaras på ett par olika sätt, båda osäkra. Det kan vara fråga om det vanliga ordet namn med syftning antingen på att det på denna plats kanske funnits ett eller flera namn inristade någonstans eller att platsens rätta namn av något skäl varit onämnbart och därför helt enkelt ersatts med Namn. Enligt en annan förklaring utgörs namnet av ett nordiskt *nafn ’något utstickande (i terrängen)’.

Mysinge hög gravhög, Resmo snAlgutsrums hdÖland. – Högen har namn efter den närbelägna byn Mysinge (j Mysinge 1402). Dess namn innehåller en inbyggarbeteckning fsv. mysingar (→ inge) ’de som bor vid mossen’, bildad till fsv. musi ’mosse’. Det är dock oklart vilken mosse inbyggarbeteckningen tar fasta på.

Mysingen fjärd av Östersjön mellan Muskö och Ornö–Utö, Södermanland. Mysingen, Myssingen 1668. – Namnet, på 1930-talet noterat med uttalet »Myssingen», är oklart.

Myssjö sn, Jämtland. Myskio ca 1370. – Socknen har säkerligen övertagit namnet från en by, som i dag i huvudsak motsvaras av Prästbordet och som också tycks ha omfattat några gårdar söder om kyrkan i grannbyn. Dessa gårdar kallas nämligen Skarp-Myssjö (j Skarpamyskæ 1478) med skarp i betydelsen ’mager, torr, ofruktbar’ med syftning på markens beskaffenhet. Namnet Myssjö, fsv. Myskia, sammanhänger med dialektordet musk ’mörker, skugga’ (jfr riksspråkets adjektiv svartmuskig). Storsjöns strand och botten vid kyrkan och gårdarna är täckta av ett slags mörk skiffer. Den nuvarande stavningen med anslutning till ordet sjö är i jordeböckerna belagd först från 1800-talet.

Måkläppen ö, Falsterbo med Skanörs stadSkåne. Maageklaperne 1685, Møgekleppen 1689. – Öns namn innehåller dialektorden måg(e) ’mås’ och kläpp, här i betydelsen ’sandrevel’.

måla Bebyggelsenamn på måla är mycket vanliga inom ett geografiskt begränsat område i sydöstra Sverige (Blekinge, östra Småland, södra Östergötland). Namnen har avsett medeltida nybyggen. Ortnamnselementet är egentligen en böjd form av ett maskulint fornsvenskt ord male. Den tidigare vanliga uppfattningen är att detta ord betyder ’avmätt jordområde’ (jfr danska och norska verbet måle ’mäta’), varav senare ’inhägnat jordområde, intaga’. Enligt en annan teori avser det uppmätta i stället tiden för avgiftsfrihet som nyodlaren fick. En tredje möjlighet är att måle inte har med mätning att göra utan med fornsvenskans mal i betydelsen ’avtal’, med syftning på nyodlarens rättigheter och skyldigheter. Förlederna är ofta personnamn, t.ex. Gunne i Gunnamåla (Älmeboda socken, Småland), och anger alltså sannolikt namnet på nybyggaren. Det finns dock även andra förledstyper såsom sjönamn, t.ex. *Ælmpte ’Svansjön’ i Ältamåla (Sillhövda socken, Blekinge), och namn på en moderbebyggelse, t.ex. Lökarydsmåla (Jämjö socken, Blekinge). Namn med efterledsvarianten målen (i norra Småland och södra Östergötland) har fått bestämd artikel tillagd först på 1500- och 1600-talen.

  Litteratur: Nils Ödeen, Studier i Smålands bebyggelsehistoria. Ett bidrag till svensk ortnamnsforskning (1927–30), Jan Paul Strid, Från Mumsmålen till Duvemåla. Den svenska måla-kolonisationen under medeltiden. En topolingvistisk studie (2006), Staffan Fridell, Ortnamn på -måla, i Språken i Sverige (2010), s. 93. - Bild 51.

Målerås tätort, Hälleberga snUppvidinge hdSmåland. Målarås 1599. – Tätorten är framvuxen vid en gård med detta namn. Namnet tycks innehålla två bl.a. från Småland kända dialektord, i förleden måle ’avmätt jordstycke; torp eller bebyggd intaga av skog eller utmark’ (→ måla), i efterleden rås ’kärr, sumpigt ställe i för övrigt fast och torr mark där vatten rinner fram’ e.d. 

Målhammar gods, Björksta snYttertjurbo hdVästmanland. curiam meam [’min gård’] Mulhammär 1306 sen avskr., (ij) Molhamar 1391, (wid) Mulhamar 1453. – Godsets namn innehåller i efterleden dialektordet hammar ’stenig höjd, stenbacke’, med syftning på den höjd där gården ligger. Förleden kan innehålla mule ’nos’ i överförd betydelse, åsyftande något utskjutande terrängparti.

Målilla sn, tätort, Aspelands hdSmåland. Malhælla 1337 (avser socknen). – Dagens tätort är en hopväxning av i första hand Målilla by vid kyrkan och stationssamhället Målilla. Det senare är framvuxet på mark till byn Hägelåkra kring en järnvägsstation vid en 1874 öppnad linje. Stationen namngavs efter socknen, vilken i sin tur övertagit kyrkbyns namn. I förleden ingår möjligen ordet mål ’mått’ i betydelsen ’avmätt jordstycke’. Efterleden innehåller häll(a) ’stenhäll’.

Målsryd tätort, Toarps snÅs hdVästergötland. – Tätorten har vuxit fram vid gården Målsryd, vars namn (Mägisrydh 1542) bildats av mansnamnet fsv. Mæghin och → ryd ’röjning’. Målsryds järnvägsstation öppnades för trafik 1902.

Månkarbo tätort, Tierps snÖrbyhus hdUppland. (i) Mwnkarabode 1496. – Tätorten återgår på en by. I förleden ingår fornsvensk genitiv pluralis av Mungakarl ’(manlig) invånare i Munga’. Efterleden innehåller pluralis av → bod. Byn Munga, vars namn är oklart, ligger närmare en mil norr om Månkarbo. Namnet berättar att »Mungakarlarna» haft något slag av bodar, kanske slåtterbodar, på platsen.

Månsarp sn, Tveta hdSmåland. (i) Magnosathorpa sokn 1376. – Socknen har fått sitt namn efter en gård. Det är bildat till mansnamnet Magnus, som senare utvecklats till Måns, och → torp ’nybygge’.

Månstad sn, Kinds hdVästergötland. Magnustadha sokn 1432. – Sockennamnet är givet efter kyrkbyn. Förleden innehåller mansnamnet Magne. Efterleden är → sta(d).

Månstorp gods, Västra Ingelstads snOxie hdSkåne. (i) Magenstorp 1465. – Namnet innehåller i förleden mansnamnet Magnus, äldst i dess forndanska form Magens, senare utvecklat till Måns. Efterleden är → torp ’nybygge’. De s.k. kallade Månstorps gavlar, ruinerna av en på 1540-talet uppförd borg, finns på platsen.

Månstorps gavlar borgruin, Västra Ingelstads snOxie hdSkåne → Månstorp.

Mårbacka hgd, Östra Ämterviks snFryksdals hdVärmland. Mårbakenn 1609, Mårebackenn 1610. – Namnet innehåller i förleden troligen växtbeteckningen måra; gulmåran användes i gammal tid för växtfärgning. Efterleden innehåller ursprungligen bestämd form singularis av ordet backe, så ännu i äldre lokalt uttal, i skrift dock med senare anslutning till plurala ortnamn på -a (jfr inl. 3.3.1). 

Mårdaklev sn, Kinds hdVästergötland. Marthakelf 1351. – Socknen har fått sitt namn från kyrkbyn. Det innehåller antingen samma ord fsv. *mardher ’grusig mark; stenig eller blockrik mark; grusig eller stenig skog’ e.d. som ingår i → Kolmården eller också djurbeteckningen mård. Kyrkbyn ligger på en grusås. Efterleden innehåller dialektordet klev ’bergsklyfta; trång bergsstig; brant backe eller klippa’. Förleden i Mårdaklev har möjligen fogats till ett ortnamn, fsv. *Klef; i omgivningen finns gårdnamnen Kleven och Högklev.

Måttsund tätort, Nederluleå snNorrbotten. (i) Mattaswnda 1482. – I förleden på detta tidigare bynamn ingår möjligen det finska mansnamnet Matti. Efterleden syftar på det nu uppgrundade sund öster om Öberget som i äldre tid förenade Ersnäsfjärden med längre in belägna fjärdar. 

Mälaren sjö, SödermanlandUpplandVästmanland. (i) Mæle 1320-talet?, Mælir 1396. – Sjönamnet, fsv. Mælir, innehåller enligt gammal mening dialektordet mal ’grovt grus och stenar vid stränder’ och betyder då ’Grussjön’ e.d. Namnet Mälaren användes i början inte om hela den nuvarande Mälaren. Det bör tidigt ha använts om vattnen vid Mariefred och Selaön; i Ytterselö socken påträffas slottsnamnet Mälsåker (Mælisaker 1383) ’åkern vid Mälaren’.

Mälarhusen bebyggelse, BorrbyLöderups snrIngelstads hdSkåne. – Med namnet Mälarhusen avsågs ursprungligen en samling hus inom Löderups socken, men det har sedan 1930-talet också kommit att avse intilliggande sommarstugebebyggelse inom Borrby socken. Namnet syftar på läget vid strandreven Mälarna (Store Mälar, Små Melarne 1821, Löderups socken; Mälarne 1833, Borrby socken). Det innehåller ett forndanskt ord *mel ’grus-, sandbank’, motsvarande fvn. melr. Den ursprungliga namnformen torde ha varit Melahusen (uppgivet som äldre uttal på 1930-talet).

Mälarhöjden stadsdel, Stockholms stad. – Den villastad som växte upp här mot slutet av 1800-talet kallades ursprungligen Fridhems villastad. För att undvika förväxlingar med andra Fridhem önskade man dock ett nytt namn. Mälarhöjden ska ha lanserats av hushållerskan Emma Hedin vid ett möte med villaföreningens ledamöter 1909. Namnet avsåg dels att påminna om den vackra Mälaren som satte sin prägel på resorna till och från området, dels att beskriva stadsdelens läge på en höjdplatå.

Mälarna rev, BorrbyLöderups snrIngelstads hdSkåne → Mälarhusen.

Mälby by, Hedemora snDalarna → Västerby.

Mälsåker gods, Ytterselö snSelebo hdSödermanland → Mälaren.

Märsta tätort, Husby-Ärlinghundra (huvudsakligen)NorrsundaOdensala snrÄrlinghundra hdUppland. (i) Merstha 1427. – Tätorten är framvuxen kring en år 1866 inrättad järnvägs- och poststation. Stationen anlades på mark till byn Sätuna men namngavs efter en annan närbelägen by. Båda byarna, belägna i Husby-Ärlinghundra socken, är numera införlivade i tätorten. Till valet av stationsnamn bidrog kanske den omständigheten att Märsta som namn på en gästgivargård (med tingsställe) var inarbetat i kommunikationssammanhang. Bynamnet innehåller möjligen fsv. mærdhrastadher ’ställe där mjärde sätts ut’, kanske här om en fast fiskeinrättning med mjärdar. Den vid Märsta by löpande Märstaån var ett sund för ca 1 000 år sedan.

Mässlingen by och sjö, Storsjö snHärjedalen → Messlingen.

Mässvik gods, Bro snNäs hdVärmland. Messowich 1367. – Godset ligger invid Vänerviken Mässviken, vars namn kan innehålla ett oklart äldre namn fsv. *Mæssa på den i viken mynnande bäcken.

Mästerby sn, Gotland. (de) Mestraby 1270. – Sockennamnet, som övertagits från en gård, innehåller i efterleden → by, här i betydelsen ’gård’. Förleden har uppfattats som superlativformen mestr av forngutniskans mikil ’stor’, varvid namnet skulle betyda ’den största byn’. Det genuina uttalet av namnet med diftong »Majstaböj» talar dock mot denna tolkning. Enligt ett annat förslag innehåller förleden det från tyskan inlånade maisteri ’mästare’. Emellertid skulle då namnet vara oväntat ungt. En möjlighet är att det ursprungligen innehåller mestr ’mest’ men har ombildats under inflytande av maisteri ’mästare’, vilket ingår i många andra gotländska ortnamn på Majsta(r)-.

Mästermyr f.d. våtmark, Gotland. (i) Meistremyyr 1653. – Efterleden är myr ’sankmark’. Om förleden se → Mästerby.

Möckeln sjö, Småland. Möklen 1650. – Sjönamnet är bildat till adjektivet fsv. mykil ’stor’, syftande på sjöns storlek.

Möckeln sjö, Degerfors köpingKarlskoga hdsamt Karlskoga stadVärmland. Mycklesiön 1560, Möckern Lacus ca 1639, Siöen Mykern 1651, Moker 1676, Möckeln 1755. – Sjönamnets fornsvenska form synes ha varit *Mykrir; en vid sjön belägen, nu försvunnen, bebyggelse omnämns som Mukrisbother 1288 och Mycrisbodher 1336 (efterleden innehåller pluralis av → bod). Sjöns namn är oklart; som framgår av belägget från 1560 och den nuvarande formen har det anslutits till fsv. mykil ’stor’ (jfr → Möckeln, sjö, Småland).

Möckleby, Norra, Södra snr, Möckleby hd resp. Gräsgårds hd, Öland → Norra Möckleby och → Södra Möckleby.

Möckleby härad hd, Öland. (j) Myklabohæradhe 1390, Myclaby hærat 1447. – Häradet har namn efter kyrkbyn i socknen → Norra Möckleby. De äldsta medeltida beläggen innehåller genitiv av en till bynamnet bildad inbyggarbeteckning, myklaboar.

Möja sn, Värmdö skgUppland. Myghi ca 1300 (avser en ö). – Socknen, tillkommen 1922, återgår på en ur Värmdö socken före 1638 utbruten kapellförsamling med kapell beläget på ön Möja. Önamnet kan vara en bildning till dialektordet moge, muga ’hög, massa’ och har kanske som utgångspunkt ett högt och avrundat berg mellan byarna Berg och Löka.

Möklinta sn, tätort, Övertjurbo hdVästmanland. (de) Myclittum 1339. – Sockennamnets ursprungliga efterled är pluralis av dialektordet löt ’betesmark’, ursprungligen med betydelsen ’sluttning’. Förleden innehåller troligen ett äldre namn på den vid kyrkan liggande Storsjön, fsv. *Mykle, en bildning till fsv. mykil ’stor’. Namnet skulle alltså åsyfta de vid kyrkan belägna sluttningarna ned mot Storsjön. Det är oklart om sockennamnet återgår på ett äldre bebyggelsenamn eller ägonamn. Namnets äldre fornsvenska form Myk-litta utvecklades småningom till Möckleta, som under senare hälften av 1600-talet ombildades till Möklinta (med anslutning till ordet klint ’höjd’). Tätorten har vuxit fram kring bebyggelse vid kyrkan.

Möljeryd by, Ronneby snMedelstads hdBlekinge. Mollerij ca 1583. – Namnet innehåller i förleden troligen ett fda. *moldga ’mullmark; sandblandad mylla’. Efterleden är → ryd ’röjning’.

Mölle tätort, Brunnby snLuggude hdSkåne. (wet) Kraperop møllen hoess Myllæ [’vid Krapperup-möllan vid Mölle’] 1491, Mølle leye 1570-talet. – Namnet på detta gamla fiskeläge (ursprungligen kallat Mölle läge) innehåller skånskans mölla ’kvarn’.

Mölleberga sn, Bara hdSkåne. (j) Meleberge song 1432. – Sockennamnet har sitt namn efter kyrkbyn. Det innehåller i förleden ett forndanskt *mel ’sand- eller grus(formation)’, redan på 1500-talet urspårat till dialektens mölla ’kvarn’. Efterleden är pluralis av fda. biærgh ’berg’. De åsyftade höjderna ligger söder om kyrkbyn.

Möllevången stadsdel, Malmö stadSkåne. – Stadsdelen växte fram i början av 1900-talet på mark kallad Möllevången (Möllevången 1678). Namnet innehåller skånskans mölla ’kvarn’ och vång ’sammanhängande stycke av odlad jord eller äng på en gårds eller bys inägor’.

Mölltorp sn, tätort, Vadsbo hdVästergötland. Mölnatorpa socken 1437 avskr. – Socknen har fått sitt namn från gården Mölltorp Stommen (→ Stommen). Det innehåller i förleden genitiv av fsv. mølna ’kvarn’ och i efterleden → torp ’nybygge’. Tätorten, vars järnvägsstation anlades vid en 1876 öppnad linje, ligger i anslutning till stationen och sockenkyrkan.

Mölnbo tätort, Vårdinge snÖknebo hdSödermanland. (jn) Mølnabodhum 1366. – Tätorten är framvuxen kring en järnvägsstation vid en 1861 öppnad bandel. Stationen anlades på mark till gården Mölnbo. I förleden ingår fsv. mølna ’kvarn’. I ån vid gården finns en kvarn. Efterleden innehåller pluralis av → bod.

Mölndal kn, stad, Västergötland. (in) Mølnadalaa 1406. – Staden omfattar f.d. Fässbergs socken. Namnet tillkom ursprungligen en by. Förleden innehåller fsv. mølna ’kvarn’, syftande på en eller flera kvarnar i Mölndalsån. Efterleden är dal.

Mölnlycke tätort, Råda snAskims hdVästergötland. Mölnlycko 1576. – Tätorten har utvecklats ur gården Mölnlycke. Namnet innehåller fsv. mølna ’kvarn’ och en böjd form av lycka ’inhägnat område’.

Mölstad by, Mönsterås snStranda hdSmåland → Mönsterås.

Möne sn, Ås hdVästergötland. Mønøne 1331. – Socknen har fått sitt namn från kyrkbyn. Det med efterleden → vin ’betesmark; äng’ ursprungligen sammansatta namnet sammanhänger med dialektorden (kropp)mon och mön ’takås’; förleden åsyftar en höjdrygg. Jfr norska dialekters åsmøne ’översta delen av en bergrygg, där det lutar åt båda hållen’.

Mönsterås kn, samt sn, tätort, Stranda hdSmåland. Myolstadhaas 1326. – Tätorten har utvecklats ur en 1862 bildad köping som återgår på en kyrkby och handelsplats. Socknen har namn efter kyrkbyn. Förleden innehåller Mölstad, namn på en grannby. Förleden i detta bynamn innehåller kanske ordet mjöl, i så fall med syftning på sandig terräng. Efterleden är → sta(d). Efterleden i Mönsterås är ås, möjligen som ortnamn med syftning på kyrkbyn, dagens tätort. Ända in i vår tid har denna nämligen kallats för Åsen (Åsen 1596) efter läget på en ås. I det senare fallet har grannbyns namn Mölstad lagts till i särskiljande syfte för att skilja detta *Ås från andra platser med samma namn. Mönsterås kan tolkas som ’åsen vid (eller som hör till) Mölstad’ eller ’(den bebyggelse) *Ås som ligger vid Mölstad’. I ett äldre Mölstadås kan övergången l &gt; n iakttas i vissa 1400-talsbelägg men blir vanlig först på 1600-talet, medan övergången d &gt; r är mycket vanlig redan på 1500-talet. I jordregistret ändrades Mölstadås till Mönsterås först 1913.

Mörarp sn, Luggude hdSkåne. Myruthorp 1200-talets förra del (avser kyrkbyn), (in) Mørøthorp 1330 avskr. (avser kyrkbyn). – Socknen har sitt namn efter kyrkbyn. Det innehåller i förleden möjligen dialektordet myra ’myr, mosse’ med oviss syftning. Efterleden är → torp ’nybygge’.

Mörby slottsruin, gd, Fasterna snSjuhundra hdUppland. (in) willa Myraby 1387, Myreby 1412. – Efter försäljning 1729 av det redan då förfallna Mörby slott lämnades detta att förfalla till dagens ruin. Slottets och gårdens namn återgår på ett bynamn. Förleden innehåller ordet myr, säkert med syftning på (forntida) sankmark nära byns ursprungliga tomt 500 m väster om ruinen. Efterleden är → by ’gård; by’.

Mörbylånga kn, sn, tätort, Algutsrums hdÖland. (de …) Myriby ca 1320 avskr., (i) Møreby langa sokn 1412. – Tätorten är framvuxen ur Mörbylånga köping, inrättad 1820 på utmark till kyrkbyn Mörbylånga. Socknen har namn efter kyrkbyn. I förleden ingår det äldre bynamnet Mörby, sammansatt av ordet myri ’myr, mosse’och → by ’gård; by’. Efterleden i Mörbylånga innehåller bestämd form av adjektivet lång. Tillägget har gjorts för att skilja namnet från Mörbylilla (Myreby lille 1535, Mörby, Mörbylille 1547) i Ventlinge socken längre söderut på Öland. Namnets innebörd, ’det långa Mörby’, förklaras av att den gamla bytomten var Ölands längsta, troligen nästan 900 meter lång.

Möre del av Småland, omfattande NorraSödra Möre härad. Meore 890-talet (fornengelska), Møre 1280-talet. – Namnet på detta gamla »land» (→ Småland) är dativ singularis av fsv. *mør, motsvarande det från sydöstra Småland kända dialektordet mör ’myr, kärr’. Det kan ursprungligen ha syftat på den stora sankmark, Mören, som tidigare sträckte sig från Ljungby ned mot → Vassmolösa, i centrum av det gamla landet Möre.

Mörkö sn, Hölebo hdSödermanland. (in) Myrky 1291, Myrkiu 1310. – Socknen har fått namn efter kyrkans läge på Mörkö, socknens huvudö. I förleden ingår en form av önamnets äldre form, fsv. *Myrk(i)a, en bildning till adjektivet mörk. Efterleden är ö och har tillagts den äldre namnformen redan under medeltiden. Namnet har möjligen betingats av en jämförelse mellan öns instängda läge och det öppna havet utanför.

Mörlunda sn, tätort, Aspelands hdSmåland. ecclesie Mørlunda 1329 avskr. – Tätorten är resultatet av en hopväxning av Mörlunda kyrkby och bebyggelsen kring en 1874 på utmark till kyrkbyn inrättad järnvägs- och poststation, benämnd Mörlunda. Socknen har övertagit namnet från kyrkbyn. I förleden ingår sannolikt det från sydöstra Småland kända dialektordet mör ’myr, kärr’. Efterleden innehåller lund ’träddunge’. 

Mörrum sn, tätort, Listers hdBlekinge. Mørum ca 1300. – Socknen har sitt namn efter kyrkbyn (nu en tätort). Det är antingen dativ pluralis av dialektordet mör ’myr, kärr’ eller en sammansättning med detta ord och → rum ’öppen plats’.

Mörrumsån å, BlekingeSmåland. Møra aa 1555. – Ånamnet är givet efter socknen → Mörrum vid åns nedre lopp. I sitt lopp söder om Helgasjön i Småland kallas ån → Helige å.

Mörsebo by, Nye snÖstra hdSmåland → Nye.

Mörsil sn, tätort, Jämtland. (mællum) Møresildræ monna [’mellan Mörsils män’] 1351. – Tätorten är framvuxen i kyrkbygden. Socknen har övertagit namnet antingen från kyrkbyn, nuvarande Bye, eller från en bygdedel omfattande denna och ytterligare en eller två grannbyar. Förleden innehåller ett ord motsvarande fvn. mørr ’jämnt, fuktigt land’. Efterleden innehåller det från södra Jämtland kända dialektordet siller ’lugnvatten’ eller möjligen något med detta närbesläktat och liktydigt ord. Namnet har från början avsett ett vid kyrkbygden beläget lugnvatten i Indalsälven.

Mörtnäs tätort, Gustavsbergs snVärmdö skgUppland. Mörsnes 1535, Mörtznes 1544, Mörtness 1590. – Tätorten är framvuxen på utmark till och kring byn Mörtnäs. Uttalet »Mörtsnes» har noterats 1934. Förleden är oklar. Den innehåller förmodligen inte fiskbeteckningen mört, däremot möjligen ett mansbinamn Mört. Efterleden syftar troligast på ett stort nordligt näs i Torsbyfjärden.

Mösseberg berg, GudhemsVilske hdVästergötland. Myrsubiærgh ca 1325. – Förleden innehåller möjligtvis genitiv av ett sjönamn, fsv. *Myrisio(r) ’sjön i myrmarken’; ett sådant namn kan ha använts om den av myrmark omgivna Bergsjön uppe på berget. 





N 

Nacka kn, stad, SödermanlandUppland. (j) Nackaa 1505. – Namnet, som tidigare avsåg en socken, innehåller ordet nacke i betydelsen ’bergshöjd’, troligen syftande på Nackabergets utsprång åt öster vid Nackaåns mynning i Järlasjön. Sockennamnet återgår närmast på herrgården och bruket Nacka vid Nacka kvarn.

Naglarby tätort, Gustafs snDalarna. (i) Naghlaraby 1390. – Tätorten utgörs av en by. Namnet återgår förmodligen på fsv. *Naghlaarvabyr. Förleden bör vara genitiv singularis av ett personbinamn fsv. *Naghlaarve ’Nagles arvinge’, bildat till det från medeltiden kända mansnamnet Naghle. Efterleden är → by, här i betydelsen ’gård’.

Naimakka fjällägenhet, Karesuando snLappland. Naimacka 1796. – Naimakka är en meänkielisk återgivning av platsens nordsamiska namn, som nu skrivs Njáimmet. Betydelsen är inte känd.

Nammásj fjäll i Sareks nationalpark, Jokkmokks snLappland. – Det lulesamiska Nammásj, med en äldre stavningsform Nammatj, är namn på ett fristående runt berg i en dalöppning. Namnet, som innehåller en avledning av namma ’namn’, är ett noanamn, en omskrivning på ett berg som har uppfattats så heligt att namnet inte fick nämnas. 

Namn by, Ovikens snJämtland → Myrviken.

Nasafjället fjäll, Arjeplogs snLappland. Nasa fiäll 1602. – Namnet är en försvenskning med tillagd efterled av pitesam. Nása, som kan återgå på fvn. nasi, nasa ’näsa, nos’. Ur fjället bröts silvermalm på 1600-talet samt vid slutet av 1700-talet. Under den tidigare perioden fanns även en församling vid gruvan.

Nattavaara stationssamhälle, Gällivare snLappland. – Namnet är givet efter en närbelägen by, nu en småort med det officiella namnet Nattavaara by. Det gamla bynamnet är i sin tur övertaget från det intilliggande berget Iso (’stora’) Nattavaara. Namnet är en förfinskning av lulesam. Nahtavárre, vars efterled är várre ’berg, fjäll’. Förleden kan vara nahta ’skaft (till kniv eller yxa)’.

Naum sn, Barne hdVästergötland. Naweem 1380-talet (avser kyrkbyn). – Socknen har fått sitt namn från kyrkbyn. Det kan innehålla nav ’hjulnav’ i terrängbeskrivande funktion, men syftningen är i så fall oklar. Efterleden innehåller → hem ’boplats; gård’. 

Naverstad sn, Bullarens hdBohuslän. (a) Nafuarstodum 1334. – Kyrkbyn har givit socknen dess namn, som i förleden innehåller mansnamnet fvn. Nafarr. Efterleden är → sta(d).

Nedansjö tätort, Stöde snMedelpad. (i) Nydhansyo 1450-talet. – Tätorten har vuxit upp kring järnvägslinjen och den 1875 öppnade poststationen. Namnet, som övertagits från en by, betyder ’(byn) nedanför, vid nedre ändan av sjön (dvs. Stödesjön)’.

Nederkalix sn, Norrbotten. – Namnet, som uppkom vid delningen av Kalix socken 1644, betyder ’den längre ut mot havet liggande delen av Kalix’ till skillnad från → Överkalix ’den längre upp i älvdalen liggande delen av Kalix’. För tolkning av namnet se → Kalix. Det meänkieliska namnen Alakainus resp. Ylikainus har samma betydelse, jfr → Kaihnuunväylä.

Nederluleå sn, Norrbotten → Luleälven.

Nedertorneå sn, Norrbotten. then nedra Socknen i Tornö 1543. – Socknen fick sitt namn vid delningen av Torne storsocken, vars namn skrevs (de) Thorna 1344. För stavningen -eå se → Bureå. Nedertorneå betecknar det sydliga läget i förhållande till → Övertorneå socken. Namnet har sitt ursprung i → Torneälven.

Nedraby by, Övraby snIngelstads hdSkåne → Övraby.

Nedre Blomsjön sjö, Blomskogs snNordmarks hdVärmland → Blomskog.

Nedre Fryken sjö, Värmland →Frykerud.

Nedre Föret sjö, Uppsala → Fyrisån.

Nedre Gunnarsjön sjö, Stensele snLappland → Gunnarn.

Nedre Gärdsjö tätort, Rättviks snDalarna. – Tätorten, som utgörs av en by, har tillsammans med grannbyn Övre Gärdsjö förr bildat en enda by, Gärdsjö (Gijrsse, Gersse 1539). Namnet, som är övertaget från sjön Gärdsjön, innehåller i förleden fiskbeteckningen gärs och i efterleden sjö. Bestämningarna Nedre och Övre avser bebyggelsernas läge vid sjön respektive längre inåt land från sjön räknat och/eller deras olika höjdlägen i terrängen.

Nedre Soppero by, Kiruna stadLappland → Övre Soppero.

Nedre Ullerud sn, Kils hdVärmland. Vtreullærø 1315, Nidhra Wllarø 1440. – Sockennamnet innehåller i efterleden ursprungligen ö (kyrkplatsen var förr kringfluten av Klarälven), från 1600-talet ombildat i anslutning till de i landskapet vanliga bebyggelsenamnen med efterleden → rud. Förleden innehåller antingen gudanamnet Ull eller ett äldre namn fsv. *Ul på Klarälven, samhörigt med verbet fsv. vælla ’bubbla, sjuda’ med syftning antingen på älvens strida lopp eller på att dess fiskrikedom fått vattnet att bubbla. Tillägget Nedre (äldst Yttre) åsyftar läget nedströms → Övre Ullerud.

Nedre Vojakkala by, Nedertorneå snNorrbotten. Woykala 1539. – Vojakkala innehåller namnet på byns grundare, vilket sannolikt är bildat till ett från ryskan lånat vojáka ’krigare’ (med en ironisk biton). Till det har en finsk boplatsangivande ortnamnsändelse -la fogats. Byn, vars huvuddel ligger på den finska sidan av Torneälven, är officiellt delad i Nedre och Övre Vojakkala (meänk. och fi. Ala-Vojakkala resp. Yli-Vojakkala) med syftning på läget vid älvens lopp.

-nen Den finska och meänkieliska ändelsen -Den finskameänkieliska ändelsen -nen bildar diminutiver (dvs. ord som anger litenhet), men den har ursprungligen även angivit samhörighet. En i dialekter utbredd form är -inen, som sammanfaller med en adjektivbildande ändelse. Ändelsen är ett gammalt släktnamnselement, som kan fogas till ett förnamn, ortnamn eller appellativ. Ortnamn på nen kan innehålla ett terrängbetecknande ord, t.ex. nieminen ’liten udde; (sjön) med flera uddar’, eller ett släktnamn, t.ex. Nieminen eller ett till mansnamnet Matti bildat Mattinen. Elementet -nen kan också vara en primär ortnamnsändelse, som ersätter efterleden. Således kan sjönamnet Nieminen uppstå ur Niemijärvi ’Uddsjön’. Vid ordböjning växlar -nen med -s(e)-, t.ex. singularis Nieminen, Niemiselle, pluralis Niemiset, i sammansättningar Niemis-. På meänieliskt område återgår -nen-namn ofta på samiska namn, som slutar på -s eller -sj (š), eftersom sådana namn lätt kan anpassas i -nen-namnens böjningsmönster; etymologiskt motsvaras den finska och meänkieliska ändelsen av sam. -sj (š). Namntypen -nen är vanlig över hela utbredningsområdet för finska och meänkieliska namn och omfattar alla typer av ortnamn.

Nevishög sn, Bara hdSkåne. Nefishog 1160-talet avskr. (avser kyrkbyn). – Sockennamnet, som är givet efter kyrkbyn, kan i förleden innehålla en forndansk motsvarighet till mansnamnet fvn. Nefir. Efterleden är → hög med syftning på den mindre höjd där kyrkbyn ligger.

Nianfors sn, Hälsingland. – Socknen återgår på en år 1798 skapad kapellförsamling med kyrka vid det år 1795 anlagda Nianfors järnbruk. Förleden i bruksnamnet ansluter närmast till namnet på den närbelägna byn Niarne (dialektuttal »Nian(e)», Nijarne 1680, också kallad Nianbyn). Efterleden syftar på en fors i Nianån. Niarne, som genuint också brukas som sockennamn, är bestämd form pluralis med syftning på sjöarna Lill-Nien och Stor-Nien. Byn ligger vid Stor-Nien. Bakgrunden till sjönamnet är okänd. 

Niarne by, Nianfors snHälsingland → Nianfors.

Nibble ortnamn, Svealand → böle.

Nidingen fyr och väderstation i Kattegatt, Onsala snFjäre hdHalland. Niding, Nyding 1541. – Namnet, som äldst har avsett den klippa fyren står på, kan innehålla ordet nying (förr också nyding) ’stockeld’ och därmed tolkas som ’klippan där man har tänt stockeld (för de sjöfarande)’. Namnet på den låga och svårupptäckta, av förrädiska rev omgivna klippan har senare anslutits till ordet niding ’illgärningsman’.

Niemis by, Hietaniemi snNorrbotten → -nen.

Niemisel by, Råneå snNorrbotten. Nimesiil 1539. – Namnet syftar troligen på byns läge vid Råneälven. Förleden har antagits innehålla meänk. niemi ’udde’, efterleden en svensk översättning av en ursprunglig meänkielisk efterled suanto ’lugnvatten’. Enligt en annan, mindre sannolik tolkning är efterleden en återspegling av en böjningsform av avledningsändelsen → nen. Sambandet mellan Niemisel och byns samiska namn Nimár är dock oklart. Namnet skrevs vid 1700-talets slut Niemisell men även Nimersel eller Nimmersel, varför en tolkning utifrån meänkieli inte är självklar.

Nikkala tätort, Nedertorneå snNorrbotten. – Namnet, äldst nämnt 1825, är troligen övertaget från en gård. Det är bildat till mansnamnet Nikka, en nordfinsk variant av Nikolaus, med ändelsen -la som anger boplats. Byns äldre namn, skrivet Kelspeske 1539, innehåller lulesam. gielas ’tallhed; ås’ och biesske ’smalt näs som förbinder en bred halvö med fastlandet’.

Nikkaluokta fjällby, Gällivare snLappland. – Namnet är en svensk form av nordsam. Nihkkáluokta, bildat till mansnamnet Nihkká ’Nikolaus (Nils)’ (efter en same som haft sommarkåtor på orten) och luokta ’vik’.

Nilivaara tätort, Gällivare snLappland. – Det meänkieliska namnet avsåg ursprungligen en plats för fågeljakt och har senare överförts på kyrkbyn. Det är bildat till meänk. nili ’stolpbod’, avseende en liten bod för förvaring av fågelkött på fångstplatsen, och vaara ’berg’. Byns nordsamiska namn Njallavárri innehåller ett med nili liktydigt sam. njalla. Det samiska namnets efterled betyder också ’berg, fjäll’. Det är oklart om det meänkieliska eller det samiska namnet är det ursprungliga.

Nissafors tätort, Källeryds snMo hdSmåland. – Tätortens namn tar sin utgångspunkt i namnet på en fors i Nissan (Nissa Forsen 1745). Forsen gav namn åt Nissafors bruk, vilket i sin tur gav namn åt poststationen och tätorten.

Nissan älv, HallandSmåland. – Namnet, som i fornsvensk tid har lytt Niz (Nizærqvild [’Nissans åmöte’], (i) anæ [’ån’] Niz 1300-talet) har bl.a. antagits vara bildat till ett ord besläktat med det latinska verbet nitere ’glänsa’.

Nitta tätort, Varnums snÅs hdVästergötland. – Tätorten har sitt yttersta ursprung i en kvarn i Ätran (Nitthequarn 1552). Ortnamnet kan äldst ha varit ett ånamn, besläktat med fvn. hníta ’stöta, slå’ och det norska dialektordet nita ’glida, skjuta fram’ och åsyftande snabbt rinnande vatten. Viskan bildar ett större vattenfall i Nitta. Järnvägsstationen på platsen ligger vid en bansträcka som byggdes 1914–17.

Nittorp sn, tätort, Kinds hdVästergötland. (i) Nitthorpe 1413. – Socknen har fått sitt namn från den tidigare kyrkbyn Nittorp. Förleden kan innehålla genitiv av ett ånamn på *Nit(t)-, besläktat med fvn. hníta ’stöta, slå’ och norska dialekters nita ’glida, skjuta fram’. Nittorp ligger vid Lillån, där det finns flera kvarnar. Efterleden är → torp ’nybygge’. Tätorten har vuxit fram i anslutning till sockenkyrkan.

Njudung förr landskap omfattande nuvarande Västra och Östra hd, Småland. (Jn) Niudhungis 1170-talet avskr. – Namnet kan vara bildat till ett ord *niudhung(er) med innebörden ’klump, stock’, väl syftande på någon central höjd som tjänat som samlingsplats, snarast Tjustkulle vid Vetlanda. Njudung kan betyda ’bygden med samlingsplats vid kullen »Klumpen»’.

Njullá fjäll, Kiruna stadLappland. – Namnet på berget, vars karakteristiska form gör det synligt på långt håll och skiljer det från de omgivande fjällen, är möjligen bildat till det nordsamiska verbet njullitit ’plötsligt komma till synes’. Fjället är även känt som Nuolja (äldre stavning).

Njunjes fjäll vid Sareks nationalpark, Jokkmokks snLappland. – Namnet innehåller ett vanligt ortnamnselement, lulesam. njunjes ’utlöpare från ett fjäll eller berg’, bildat till njunnje ’näsa, nos; udde’.

Njurunda sn, Medelpad. (De) Nyurundum 1344. – Namnet återgår sannolikt på ett ursprungligt fjärdnamn, fsv. *Niurunder ’den avsmalnande, hopklämda’, som senare överförts på den omgivande bygden. Vid högre vattenstånd har en smal havsfjärd sträckt sig långt in i nuvarande Ljungans dalgång. – Bild 52.

Njurundabommen tätort, Njurunda snMedelpad. – Tätorten är framvuxen vid en bro över Ljungan, där utsocknes enligt uppgift fått stanna till vid en bom för att betala broavgift. Förleden är sockennamnet → Njurunda.

Njutånger sn, tätort, Hälsingland. (apud) ecclesiam Nyutanger 1363. – Att tätorten bär sockennamnet sammanhänger dels med läget inte långt från kyrkan, dels med tätortens framväxt kring de 1927 inrättade järnvägs- och poststationerna, vilka namngavs efter socknen. Sockennamnet har ursprungligen varit namn på Kyrkbyfjärden, en fjärd av Bottenhavet, och fungerade kanske som bygdenamn vid socknens tillkomst. I förleden ingår genitiv *Niuto av fsv. *Niuta, äldre namn på Nianån som mynnar i Kyrkbyfjärden. Detta forntida ånamn hör ihop med verbet njuta i dess äldsta betydelse ’fånga’, här troligast med syftning på laxfångst vid en stor fors strax före åns utlopp. Efterleden är fsv. *anger ’(havs)vik’ (→ ånger). Ånamnets dativform *Niuto kvarlever i namnet Njöte, avseende en by vid Nianån i Njutånger. Det dialektala uttalet av sockennamnet är »Njötånger».

Njöte by, Njutångers snHälsingland → Njutånger.

-nki Med denna finska och meänkieliska ordbildningsändelse har bildats substantiv till både verb och substantiv, men ändelsen kan jämföras med den ursamiska ändelsen *ŋge, som i dag motsvaras av sydsam. -ege, nordsam. (dialekt) och lulesam. -k. Den samiska ändelsen bildar adjektiv av substantiv och har betydelsen ’som har eller karakteriseras av det som grundordet anger’. Som ortnamnsändelse förekommer -nki huvudsakligen i östra och norra Finland samt i Tornedalen. En stor del av namnen är etymologiskt dunkla, vissa är bildade till ett finskt appellativ, andra har samisk härkomst. Ändelsen förefaller ha varit ett produktivt namnbildningselement, med vars hjälp även samiska namn anpassats till finskan och meänkieli. En svensk återgivning av denna ändelse i finska namn i Norrbotten är -ngi (-nge).

Nockeby stadsdel, Stockholms stad. (j) Nokkaby 1400 (avser en by). – Namnet är övertaget från den by som utgjorde ursprunget till egendomen Åkeshov. Det är sammansatt av ett fornsvenskt personnamn Nokke och → by ’gård; by’. Stadsdelsnamnet Nockebyhov återgår på namnen på två mindre bebyggelser från 1900-talets början: Stora och Lilla Nockebyhov. Namnen är bildade med → Åkeshov som mönster. 

Nockebyhov stadsdel, Stockholms stad → Nockeby.

Nogersund tätort, Mjällby snListers hdBlekinge. Nogersund 1718. – Förleden i namnet på detta gamla fiskeläge är dunkel. Namnet kan ursprungligen ha åsyftat sundet mellan fastlandet och Hanö.

Nol del av tätort, Starkärrs snAle hdVästergötland → Nödinge-Nol.

Nolhassle by, Hassle snVadsbo hdVästergötland → Hassle.

Nolvik tätort, Västra Hisings hdBohuslän. – Tätorten är framvuxen ur byn Nolvik, som äldst har hetat Nordvik (j Nordwik 1381). Förbindelsen -rdh- har utvecklats till »tjockt» l, och skrivningar med l förekommer från 1600-talet (Nohlwijke byss äng 1697). Efterleden syftar på en vik (numera benämnd Nordvike kile) i Nordre älvs fjord. 

Noppikoski by, Orsa snDalarna. – Namnet på den i Orsa finnmark belägna byn är övertaget från en fors, som i sin tur är namngiven efter det vitt omkring synliga berget Noppimäck. Förleden är en svensk återgivning av fi. nuppi ’knopp, höjd’, ett vanligt ortnamnselement i mellersta Sveriges finnbygder (jfr inl. 4.1). Efterleden är fi. koski ’fors’. Efterleden i bergnamnet är en svensk återgivning av fi. mäki ’berg, backe’.

Nor sn, Grums hdVärmland. Noor 1359. – Socknen har troligen fått sitt namn efter en gård (nu Prästgården och Lillnor). I namnet ingår nor, här kanske i en betydelse ’utloppså’, avseende ån Ävjans utlopp i Norsälven från en närliggande, nu uttorkad sjö.

Nora sn, Våla hdUppland. (de) parochia Norum 1312? – Sockennamnet, säkerligen ett ursprungligt bygdenamn, innehåller plural form (se inl. 3.3.1) av nor ’smalt vattendrag som förenar två öppna vattenpartier; utloppså’. Bakgrunden till namnet står troligen att finna i den förgrening av Dalälven som utgörs av Andersboviken och Nordmyrasjön nordväst om kyrkan. Exakt vad som här har betecknats som ett nor kan dock inte avgöras.

Nora kn, stad, sn, NoraHjulsjö hdVästmanland. (in) Noree 1336. – Namnet, ett ursprungligt ånamn *Nora, är bildat till ordet nor ’smalt vattendrag som förenar två öppna vattenpartier’. Det betecknade ursprungligen den korta Hagbyån mellan Åsbosjön och Norasjön. Ortnamnet kan antingen ha överförts till en bebyggelse och därefter blivit sockennamn, eller också har den plats där kyrkan byggdes kallats Nora. Samhället har uppstått i samband med bergshanteringen.

Nora sn, Ångermanland. (De) Norum 1344. – Socknen har troligen fått sitt namn från det område vid kyrkan som utgör det nuvarande Prästbordet. Namnet, som innehåller plural form (se inl. 3.3.1) av ordet nor ’smalt vattendrag som förenar två öppna vattenpartier’, har sannolikt ursprungligen syftat på det tidigare segelbara sundet mellan Nora och Norafjärden. 

Norberg kn, sn, tätort, Gamla Norbergs bergslagVästmanland. Norobergh 1303 sen avskr., (af) Noraberghe 1367. – Namnet, vars efterled är berg i en äldre betydelse ’bergslag’ (jfr → Bergslagen), är ett ursprungligt bygdenamn. Förleden innehåller troligen ett äldre ånamn *Nora på Norbergsån, sjön Norens avloppså till Trätten. Sjönamnet Noren i sin tur innehåller nor ’smalt vattendrag som förenar två vattenpartier’ med syftning på den korta ån mellan Noren och den lilla sjön Kalven. Det sistnämnda namnet, vanligt på flera håll i Sverige, betecknar sjön som den större sjön Norens »kalv». Kommunen Norberg har sitt namn efter socknen. Tätorten har vuxit fram ur bebyggelsen kring kyrkan och kringliggande byar.

Nordals härad hd, Dalsland. Nordal 1287. – Slättlandet vid Vänern i → Dalsland, Dal, som ligger till grund för landskapsnamnet, har av gammalt bestått av två huvudbygder, Nordal och Sundal, benämnda efter läget i norra respektive södra delen av Dal. Häradsnamnen Nordals härad och → Sundals härad återgår på dessa bygdenamn.

Nordansjö by, Hedemora snDalarna → Västerby.

Nordanstig kn, Hälsingland. – Namnet, som brukats med nuvarande syftning sedan 1974, är givet efter ett kyrkligt kontraktsnamn, vars upphovsman var ärkebiskop Nathan Söderblom (1866–1931). Han återupplivade ett äldre namn, som på medeltiden avsåg den nordöstligaste delen av Hälsingland (i Nordansteeg 1358 sen avskr.). Efterleden, ursprungligen innehållande hälsingska dialekters steg ’stig’, syftar på den stora skogen mellan socknarna Rogsta och Harmånger, i äldre tid kallad Stig(en) efter Norrstigen, den dåtida kustlandsvägen, som genomlöpte skogsområdet. Detta namn lever kvar som Steg, avseende några gårdar i denna skog inom Rogsta socken. Förleden Nordan- syftar på läget norr om skogen Stig.

Nordanö tätort, Folkärna snFolkare hdDalarna. (j) Nordhanøø 1413. – Tätorten är framvuxen på utmark till byn Nordanö. Namnet, vars förled är prepositionen nordan ’norr om’ och efterled ö, syftar på läget i förhållande antingen till byn Ön eller till den halvö vid Dalälven som Ön ligger på.

Norderö(n) sn (sn (Norderö socken) och ö (Norderön), Jämtland. (j) Nærdrø 1438. – Namnet är sammansatt av genitiv av gudomsnamnet Njärd och ö, således ’Njärds ö’. Jfr namnet på Storsjöns andra stora ö, → Frösön ’guden Frös ö’.

Nordingrå sn, tätort, Ångermanland. (De) Norungaradh 1344, (in) Nordungaradh 1344. – Efterleden -rå återgår på fsv. radh ’bygd’ (→ härad). Förleden är genitiv av inbyggarbeteckningen fsv. nordhungar ’de som bor i norr’.

Nordkalotten sammanfattande namn på Norrbottens län (Norrbotten och norra Lappland) och de norra delarna av Norge och Finland (vid behov också nordvästra Ryssland). – Förleden avser det nordliga läget. I efterleden ingår kalott ’liten rund, skålformig, tättslutande huvudbonad utan brätte’, här i överförd, geografisk betydelse med syftning på det ena av jordklotets båda polarbälten. Namnet lanserades i turistsammanhang åren kring 1950 och blev officiellt vedertaget inom Nordiska rådet 1957.

Nordmaling kn, sn, tätort, Ångermanland. (i) Nordanmalungen 1494. – Tätorten, som har övertagit sockennamnet, återgår på en kyrkstad från 1600-talet. Topografen Abraham Hülphers uppger i sin Ångermanlandsskildring 1780 att socknen har namn efter läget norr om skogen »Malingen» vid gränsen mot Grundsunda socken. Förleden är prepositionen nordan ’norr om’. Efterleden innehåller ett ortnamn, fsv. *Malunger, i nutida dialekter »Marningen» (jfr uttalet »Nolmarning» av sockennamnet) med syftning dels på gränsskogen, dels på ett i anslutning till skogen beläget strandområde vid Degerfjärden. *Malunger är bildat till svenska dialekters mal ’sand, grus eller småsten (på stranden)’. Den nuvarande namnformen med förleden Nord- och obestämd form finns belagd alltifrån 1530-talet. 

Nordmark sn, tätort, Färnebo hdVärmland. Nordmarks Capell 1786. – Socknen, som bröts ut ur Färnebo socken 1786, har sitt namn efter Nordmarkshyttan, även kallad Nordmarken (Norebärgs hytte 1540, Nohlmarckzhytta 1649). I den äldsta namnformen för hyttan ingår Norberg, det äldsta namnet på det gruvfält till vilket hyttan hör, kanske ett uppkallelsenamn efter det äldre → Norberg i Västmanland; efterleden är hytta ’smältugn för metallframställning’. Alternativt kan efterleden vara given efter mönster av andra gruvfältsnamn, t.ex. → Persberg; förleden kan då syfta på att gruvfältet är det nordligaste i denna del av Värmlands gruv- och hyttbygder. Namnet Nordmark(en) syftar sannolikt på att området är en nordlig utmark (→ mark) till Färnebo härads centralbygd vid Filipstad och en del av landskapets gränsskog mot öster.

Nordmarks härad hd, Värmland. Nordmarchæ 1287, Norþmarcum 1300-talets slut. – Namnet Nordmark, som äldst uppvisar plural form men som under medeltiden antar singular form, avser norra delen av Markerna, i fornisländsk litteratur Markir, dvs. gränsskogen mellan Sverige och Norge. Mark betyder här ’gränsskog, gränsmark’ (→ mark).

Nordom förr by, Nordingrå snÅngermanland → Mjällom.

Nordre älv del av Göta älv, Bohuslän. Den nordre elff 1597. – Älven utgör norra mynningsgrenen av Göta älv. Den har förr även kallats Norges älv, då den före 1658 flöt inom norskt område.

Nordvära by, Värö snViske hdHalland → Värö.

Nore tätort, Ljusdals snHälsingland. – Detta tidigare bynamn, äldst belagt 1542, innehåller fornsvensk dativ singularis av ordet nor ’smalt vattendrag som förenar två öppna vattenpartier’. Namnet syftar på läget nära Noret, vattendraget mellan sjön Växnan och älven Ljusnan. 

Noren sjö, Norbergs snGamla Norbergs bergslagVästmanland → Norberg.

Noret by, Leksands snDalarna → Leksand.

Noret vattendrag mellan sjön Växnan och älven Ljusnan, Ljusdals snHälsingland → Nore.

Noret by, Lövångers snVästerbotten → Kräkånger.

Noret bäck mellan Vajsjön och Norsjön, Norsjö snVästerbotten → Norsjö.

Norje tätort, Ysane snListers hdBlekinge. Noore 1506, Norge 1537. – Detta gamla bynamn är troligen en ursprunglig sammansättning med nor som förled, här i en betydelse ’vattensamling med trångt utlopp’ eller ’utloppså’ med syftning på den f.d. sjön Vesan väster om tätorten eller på Norje sund, dess utlopp i Pukaviksbukten. Efterleden är oklar.

Normlösa sn, Vifolka hdÖstergötland. Normaløso 1177. – Socknen har fått sitt namn från kyrkbyn. Efterleden är → lösa ’glänta; äng’. Förleden har tidigare ansetts kunna återgå på ett *nordhma- ’nordligast’ eller ett *Norhema- ’inbyggarnas i Norrhem’, men den innehåller snarare ett substantiv motsvarande ett fsv. *norme m. ’insnävning, inbuktning’ e.d., väl i så fall syftande på något i terrängen med en form karakteriserad av en eller flera inbuktningar.

Norra Björke sn, Väne hdVästergötland. Byrkie kyrkies (genitiv) 1540. – Socknen har fått sitt namn från den gamla kyrkbyn. Det innehåller fsv. *birke ’björkbestånd’. Från och med 1886 är socknens officiella namn Norra Björke. Namnleden Norra skiljer socknen från → Södra Björke i samma landskap.

Norra Borgafjällen fjällmassiv vid gränsen mot Norge, Jämtland och Lappland. Borchfellet 1649. – Fjällområdet utgör den norra delen i förhållande till Södra Borgafjällen. Namnet innehåller borg i en äldre betydelse ’(platåliknande) höjd med brant sida’, möjligen åsyftande den mot Borgasjön brant sluttande Borgahällan (i Södra Borgafjällen). Namnet har lånats till sydsamiskan som Buarka. Den norska delen av massivet heter Børgefjell. Förleden i detta namn utgörs av ett till borg bildat fvn. *byrgi, som också avspeglas i fjälldelens samiska namn Böörkeje.

Norra Bro tätort, Gällersta snSköllersta hdNärke. (in) Bro 1279. – Namnet har äldst avsett den gamla byn Bro, namngiven efter läget vid en bro över Täljeån. Senare har den nordligaste delen kallats Norra Bro (i Norrabro 1434). Tätorten har utvecklats ur byn. 

Norra Bullaresjön sjö→ Bullarens härad.

Norra Finnskoga sn, Älvdals hdVärmland. Norra Finnskoga Capellförsamling 1840. – Namnet på socknen, som bröts ut ur Dalby socken 1840, betecknar socknen som den norra delen av finnskogarna, de skogsområden i nordvästra Värmland som koloniserades av finnar med början på 1600-talet (se inl. 4.1). Formen -skoga är den dialektala motsvarigheten till riksspråkets skogarna. Jfr → Södra Finnskoga.

Norra Fågelås sn, Kåkinds hdVästergötland. Fugl as 1225. – Socknen har sannolikt fått sitt namn från prästgården. Det innehåller fågel, här troligen åsyftande skogsfågel. Efterleden ås avser den mindre höjd där kyrkan och prästgården i Norra Fågelås ligger. Norra Fågelås är den norra och Södra Fågelås den södra delen av den gamla socknen Fågelås; genom kungligt brev 1889 bestämdes att Norra och Södra Fågelås i jordeboken skulle redovisas som olika socknar.

Norra Gardfjället fjällmassiv, Stensele, Tärna och Vilhelmina snrLappland. – Norra Gardfjället utgör den nordligare delen av det fjällområde (Garve field 1742) vars södra del kallas Södra Gardfjället. Namnet är troligen en försvenskning av den norra delens sydsamiska namn Gïerte, bildat till gïerte ’rengärde; spärrstängsel’ (nordiskt lånord). En samisk flyttled passerar fjället, där det funnits ett rengärde. Det anförda äldsta belägget 1742 är en norsk form av namnet.

Norrahammar f.d. brukssamhälle, del av Jönköpings kommunBarnarps snTveta hdSmåland. Tabergs Norre Hammar senare hälften av 1600-talet. – Orten har fått sitt namn efter Norrahammars bruk, grundat 1877. Namnet har äldst avsett Tabergs bergslags vattendrivna norra hammare.

Norra Hestra sn, Mo hdSmåland. Heestra sochn 1383 avskr. – Socknen har fått sitt namn efter kyrkbyn. Namnet, som har plural form (se inl. 3.3.1), är bildat till fsv. → hester ’skottskog, småskog’. Tillägget Norra gavs 1886 för att skilja socknen från → Södra Hestra i Västbo härad.

Norra Härene sn, Kinnefjärdings hdVästergötland. Hærini 1386. – Socknen har fått sitt namn från kyrkbyn. Det kan innehålla djurbeteckningen hare eller ett äldre namn, fsv. *Hæra ’den grå’, på det vattendrag vid vilket byn ligger. Efterleden innehåller → vin ’betesmark; äng’. Namnleden Norra, tillagd 1886, skiljer socknen från → Södra Härene i samma landskap.

Norra Kedum sn, Kållands hdVästergötland. Kythem 1291. – Socknen har fått sitt namn från kyrkbyn. Det innehåller fsv. kidh ’killing’ och → hem ’boplats; gård’. Namnleden Norra, tillagd 1886, skiljer socknen från → Södra Kedum i samma landskap. Ett 1899 upptecknat namn på Norra Kedums socken är Fiska Kedum, som har rötter i åtminstone medeltiden: kyrkbyn kallades 1387 Fiskekithem. Förleden Fiske- har väl att göra med byns för fiske gynnsamma läge vid Vänern.

Norra Kvarken del av Bottniska viken mellan Umeå i Västerbotten och Vasa i FinlandÖster Qwerkan 1694 (avser havsområdets östra del). – Kallas också enbart Kvarken. Namnet, som betecknar den smalaste delen av Bottniska viken, hör ihop med dialektorden kvärk ’strupe, hals’ och kvarka ’den smala delen av en skosula’. Tillägget Norra motiveras av att den del av Ålands hav och Bottenhavet som ligger mellan Uppland och Åland kallas Södra Kvarken.

Norra Kyrketorp sn, Kåkinds hdVästergötland. (in) Kirkiuthorpe 1380 (avser kyrkbyn). – Socknen har fått sitt namn från kyrkbyn. Det innehåller → torp ’nybygge’ och betyder ’nybygget där kyrkan ligger’ eller ’det Torp där det finns en kyrka’. Kyrkbyn kan före kyrkans tillkomst ha burit det osammansatta namnet *Thorp. Sedan 1886 är socknens officiella namn Norra Kyrketorp. Namnleden Norra skiljer socknen från → Södra Kyrketorp i samma landskap. Under medeltiden kallades socknen Henene (så 1380) efter en likabenämnd by (nu Hene). Förleden i detta namn innehåller troligen dialektordet hen ’brynsten’, kanske syftande på förekomst av sandsten, ett för brynstensframställning lämpligt material. Efterleden innehåller → vin ’betesmark; äng’.

Norrala sn, Hälsingland. Norale 1314. – Förlederna i Norrala och i grannsocknens namn → Söderala anger socknarnas läge i förhållande till varandra. Efterleden i de båda namnen innehåller Alir, namn på en förhistorisk del av Hälsingland. Under medeltiden avsåg namnet socknarna i södra och västra Hälsingland (Alfta–Bollnäs–Söderhamnsområdet och Ljusnans dalgång upp mot Färila). Alir (Alyr 1314) är pluralis av → al. Namnet torde höra samman med bynamnet Ale (Alij 1535) i Norrala.

Norra Ljunga f.d. sn, Sävsjö stadSmåland. parochia Lyonga 1374. – Socknen, äldst omnämnd 1292, har fått sitt namn av kyrkbyn. Det innehåller pluralis av ljung ’ljunghed’ (om plural form se inl. 3.3.1). Norra lades till 1886 för att socknen skulle åtskiljas från → Södra Ljunga i Sunnerbo härad. Sedan 1947 kallas församlingen → Sävsjö.

Norra Loken sjö, Grythyttans snGrythytte och Hällefors hdVästmanland → Loka brunn.

Norra Lundby sn, Valle hdVästergötland. Lwndby 1436. – Socknen har fått sitt namn från kyrkbyn. Lundby innehåller lund och → by ’gård; by’. Namnleden Norra, tillagd 1886, skiljer socknen från → Södra Lundby i samma landskap.

Norra Mellby sn, Västra Göinge hdSkåne. (j) Myæthilby 1426. – Sockennamnet, som ursprungligen avsåg kyrkbyn, är sammansatt av adjektivet fda. *miæthal ’i mitten befintlig’ och → by ’gård; by’. Namnet avser belägenheten mellan byarna Sösdala och Sandåkra. Sedan 1886 heter socknen officiellt Norra Mellby till åtskillnad från → Södra Mellby.

Norra Motjärnen tjärn, Nordmarks snFärnebo hdVärmland → Motjärnshyttan.

Norra Möckleby sn, Möckleby hdÖland. ecclesie Myklæby 1343. – Namnet, som är övertaget från en by, är sammansatt av bestämd form av det fornsvenska adjektivet mykil ’stor’ och → by ’gård; by’, således ’den stora byn’. Bestämningen Norra har fogats till namnet för att skilja det från → Södra Möckleby i Gräsgårds härad. Efter Norra Möckleby har också → Möckleby härad fått sitt namn. Under medeltiden omtalas socknen även som Östra Möckleby, dvs. det Möckleby som är beläget på öns östra sida. Ett alternativt namn på byn och socknen tycks dessutom ha varit Långanäs (de … Langanæss ca 1320 avskr.), syftande på den långa Bröttorpsören som från byn skjuter ut mot kusten i sydöstlig riktning. 

Norra Möre härad hd, Småland. (j) Mørøø j Nordhrahæradhe 1382. – Det småländska → Möre har alltsedan de äldsta källorna varit indelat i två efter väderstreck benämnda härad, Norra härad och Södra härad (se → Södra Möre härad). I de medeltida beläggen kombineras de båda namnen ofta med tillägget »i Möre». Först vid övergången till nyare tiden uppträder belägg som inkluderar Möre i själva häradsnamnen.

Norra Ny sn, Älvdals hdVärmland. Ny soken 1503. – Sockennamnet är givet i förhållande till en intilliggande äldre socken, Dalby eller Ekshärad. Norra tillades 1886 till åtskillnad från sockennamnen → Ny och → Södra Ny.

Norra Näs by, Lindbergs snHimle hdHalland → Södra Näs och → Trönningeby.

Norra Nöbbelöv sn, Torna hdSkåne. (in) Nybøle 1300-talets förra del (avser kyrkbyn). – Sockennamnet, som äldst avsåg kyrkbyn, innehåller ett forndanskt *nybyli ’nybygge’ (jfr → böle). Den nuvarande formen, känd sedan början av 1700-talet, beror på anslutning till de vanliga bebyggelsenamnen på → löv. Norra tillades 1886 till åtskillnad från sockennamnen → Västra Nöbbelöv och → Östra Nöbbelöv.

Norra Råda sn, Älvdals hdVärmland. Rode soken 1503. – Sockennamnet, som möjligen är givet efter gårdarna Västra och Östra Råda vid kyrkan, innehåller fsv. rudh eller rudha ’röjning’. Norra tillades 1886 till åtskillnad från sockennamnet → Södra Råda.

Norra Rörum sn,  tätort, Frosta hdSkåne. (in) parrochia de Rytharum 1200-talets mitt, Nörre Rörum 1546. – Socknen har sitt namn efter kyrkbyn (numera tätort). Det innehåller i förleden genitiv pluralis av dialektordet ryd ’röjning’ (jfr → ryd). Efterleden är → rum ’öppen plats’. Tillägget Norra skiljer socknen från → Södra Rörum i samma härad.

Norra Sandby sn, Västra Göinge hdSkåne. (in) Sandby 1100-talets mellersta del. – Socknen har sitt namn efter kyrkbyn. Det är sammansatt av sand och → by ’gård; by’. Byns ägor består av sandjord. Norra tillades 1886 till åtskillnad från → Södra Sandby.

Norra Sandsjö sn, Västra hdSmåland. (de) Sanzsio 1304. – Socknen har fått sitt namn efter kyrkbyn. Det är givet efter den intilliggande Sandsjön. Socknen kallas från 1886 Norra Sandsjö för att skiljas från → Södra Sandsjö i Konga härad.

Norra Skrävlinge sn, Onsjö hdSkåne. ecclesie Skræplinge 1300-talets senare del. – Socknen har sitt namn efter kyrkbyn. Det innehåller en inbyggarbeteckning (→ -inge), kanske bildad till ett namn på ett nu försvunnet biflöde till Saxån, sammanhängande med verbet skrapa med syftning på vattnets ljud. Norra tillades 1886 till åtskillnad från → Västra Skrävlinge.

Norra Solberga sn, Södra Vedbo hdSmåland. ecclesie Solbærgha 1335?, (de ...) Solbærgha 1337. – Socknen har fått sitt namn efter en gård. Namnet, som har plural form (se inl. 3.3.1), har avsett en eller flera särskilt solbelysta höjder. Det är oklart om belägget från 1335 avser denna socken eller → Södra Solberga i Västra härad. Tilläggen Norra och Södra tillkom 1886 för att skilja socknarna åt.

Norra Storfjället fjällmassiv, Tärna snLappland. – Namnet åsyftar det stora fjällområdets läge i förhållande till Södra Storfjället sydväst om Norra Storfjället. Fjällets sydsamiska namn Stoerevaerie ’Storfjället’ återgår på det svenska medan de enskilda topparna har genuina samiska namn. Fjällmassivet är det högsta i trakten. Det omnämns äldst (1735) i en norsk form, Tærnefjeld, och åsyftar då läget vid → Tärnasjön.

Norra Strö sn, Östra Göinge hdSkåne. Strø 1404. – Kyrkbyn har givit socknen dess namn, som anses innehålla ett ord fda. *strø ’ström, vattendrag’ med syftning på Vinne å. Norra tillades 1886 i syfte att skilja socknen från → Västra Strö och → Östra Strö.

Norra Sunderbyn  by, Nederluleå snNorrbotten → Södra Sunderbyn.

Norra Säm sn, Gäsene hdVästergötland. Sææm 1406. – Socknen har fått sitt namn från kyrkbyn. Det innehåller fsv. *sæ(r) ’sjö’ och → hem ’boplats; gård’. Byn ligger vid Sämsjön. Från och med 1886 är socknens officiella namn Norra Säm. Namnleden Norra skiljer socknen från → Södra Säm i samma landskap.

Norra Tjusts härad hd, Småland. – Norra Tjusts härad och Södra Tjusts härad har bildats genom delning av det medeltida häradet Thiust (in Thiust 1200-talets senare hälft), ett av de »land» i → Småland som inordnats som distrikt i häradsindelningen. På Tjust syftar sannolikt (ą) þiusti (med runor) på en sörmländsk runsten från början av 1000-talet, vilket i så fall visar att vi har att göra med ett maskulint namn, fsv. *Thiuster. Det är tilltalande att se en ännu äldre till Tjust bildad folkstamsbeteckning i den uppräkning av nordiska stammar som möter hos den romersk-gotiske historieskrivaren Jordanes i ett verk från mitten av 500-talet e.Kr., nämligen theustes, som i källorna växlar med theutes.

  Namnet Tjust är att hålla samman med fvn. þjóstr ’häftighet, våldsamhet’, syftande på brusande vatten. Namnet anses gå tillbaka på ett fjärdnamn, som på normalt sätt övergått till bygdenamn. Två förslag till real syftning har framförts. Tjust kan avse den vidsträckta fjärden Gudingen, som utgör inlopp till Lofta sockens centrala delar. Denna fjärd har ett för hårt väder utsatt läge. Tjust kan också avse en arm av fjärden Gudingen, som tidigare sträckt sig långt in i landet utefter Loftaåns dalgång. I denna ligger byn Tingstad i Lofta socken, som genom sitt namn minner om en gammal tingsplats. Upp till Tingstad har man enligt beräkningar kunnat färdas med båt ännu under de första århundradena e.Kr. Ett viknamn fsv. *Thiuster (maskulinum) bör i det senare fallet vara sekundärt bildat till ett ånamn *Thiust (femininum), avseende ån som mynnar i den förhistoriska viken och som har gjort gott skäl för att kallas ’den brusande’.

Norra Ulvön ö, Nätra snÅngermanland → Ulvön, Norra, Södra.

Norra Unnaryd sn, Mo hdSmåland. (apud) ecclesiam Unnarydh 1346. – Socknen har fått sitt namn efter kyrkbyn. Namnet är flertydigt. Dess förled har bl.a. antagits innehålla genitiv av mansnamnet fsv. Unne. Efterleden är → ryd ’röjning’. Tillägget Norra gavs 1886 för att skilja socknen från → Södra Unnaryd i Västbo härad.

Norra Vedbo härad hd, Småland. (j) Norra Withbo 1443. – Vedbo (Widhbo 1271 avskr.) är ett av de »land» i → Småland som inordnats som distrikt i häradsindelningen. Namnet är bildat av fsv. vidher ’skog’ och → bo ’bygd’ och betyder alltså ’Skogsbygden’. Vedbo var långsträckt, och såsom framgår av belägg från slutet av 1300-talet räknade man med en nordlig och en sydlig huvudbygd. Vid mitten av 1400-talet delades häradet judiciellt i två härad, motsvarande de moderna Norra Vedbo härad och → Södra Vedbo härad.

Norra Vi sn, Ydre hdÖstergötland. Wj 1337. – Socknen har fått sitt namn från gården Vi. Det innehåller → vi ’helig plats, kultplats’. Namnleden Norra skiljer sedan 1700-talets början socknen från → Södra Vi i Småland.

Norra Ving sn, Valle hdVästergötland. Vign 1361. – Socknen har fått sitt namn från kyrkbyn. Det har bl.a. tolkats som ett gammalt namn på Vingsjön, ett fornsvenskt *Vighn ’den böjda, krokiga’. Namnleden Norra, tillagd 1886, skiljer socknen från → Södra Ving i samma landskap.

Norra Vram sn, Luggude hdSkåne. Wraam 1322 avskr., (in) Norrævraam 1330 (avser en by). – Den gamla socknen Vram delades 1888 i två socknar, varvid den nordliga delen gavs namnet Norra Vram efter byn Norra Vram. Den södra delen fick namnet → Södra Vram efter den gamla socknens kyrkby. Dessa båda byar är sannolikt delar av samma ursprungsbebyggelse. Namnet Vram innehåller dativ pluralis av vrå (fda. vra) i betydelsen ’krok, hörn’ kanske med syftning på bukter i Vege å eller i ett biflöde. Jfr → Västra Vram och → Östra Vram.

Norra Vånga sn, Skånings hdVästergötland. (de) Vanghum 1257. – Socknen har fått sitt namn från kyrkbyn. Det plurala (se inl. 3.3.1) namnet innehåller fsv. vanger ’fält, mark’, svenska dialekters vång ’en bys eller ett hemmans inhägnade ägor i motsats till utmarken; gärde; skifte; hage’. Namnleden Norra, tillagd 1886, skiljer socknen från → Södra Vånga i samma landskap.

Norra Åkarp sn, Västra Göinge hdSkåne. Agerop 1499 avskr. – Sockennamnet, som ursprungligen avsåg kyrkbyn, innehåller mansnamnet Åke och → torp ’nybygge’. Norra tillades 1886 i syfte att skilja socknen från → Södra Åkarp.

Norra Åsarp sn, Redvägs hdVästergötland. Asathorppa sokn 1376. – Socknen har fått sitt namn från kyrkbyn. Den flertydiga förleden kan innehålla genitiv av mansnamnet fsv. Ase, pluralis av höjdbeteckningen ås eller ett äldre ortnamn bildat av ås. Kyrkan ligger vid flera långsträckta höjder. Efterleden är → torp ’nybygge’. Sedan 1886 är socknens officiella namn Norra Åsarp. Namnleden Norra skiljer socknen från → Södra Åsarp i samma landskap. Tätorten Åsarp har vuxit fram vid sockenkyrkan.

Norra Åsbo härad hd, Skåne. Asboheret nørræ ca 1300, Norraasboheret 1343. – Asbo-, som också ingår i → Södra Åsbo härad, är genitiv av en inbyggarbeteckning fda. asboar ’åsbor’, snarast syftande på dem som bor vid (norr om) Söderåsen. Åsbornas bygd har uppdelats på ett nordligt och ett sydligt härad. 

Norra Åsum tätort, Kristianstads stad (f.d. sn, Gärds hd)Skåne. (apud) Asum ca 1200 avskr. (avser kyrkbyn), ecclesie Asum 1289 avskr. – Sockennamnet är lånat från kyrkbyn (nu en tätort). Det innehåller dativ pluralis av ås med syftning på höjdsträckningar väster om kyrkbyn. Norra tillades 1886 i syfte att skilja socknen från → Södra Åsum.

Norrbo sn, Hälsingland. (De) Norbo 1344. – Förleden är antingen väderstrecksbeteckningen norr eller, dock osäkert, ordet nor ’smalt vattendrag som förenar två öppna vattenpartier’, i det senare fallet med förkortning av det långa o-et framför konsonantgruppen rb. Med nor skulle i så fall avses den korta Norrboån mellan sjöarna Norr- och Sördellen. Efterleden är → bo, snarast i betydelsen ’bygd’.

Norrbo härad hd, Västmanland. Norbohundare 1366 avskr., Nordbohundare 1367 avskr. – Häradsnamnet innehåller genitiv av en plural inbyggarbeteckning på fsv. -boar, men det är ovisst om dennas förled är Nor- eller Nordh-. Ett nor, dvs. trångt sund, kan påvisas vid en antagen tingsplats vid Julpa i Romfartuna socken. Nordh- skulle kunna syfta på läge norr om Västerås. Vid tolkningen av häradsnamnet har också anförts bynamnet Nortuna (in Nortunum 1371) i Romfartuna socken. Detta namn synes dock inte kunna bidra till belysning av häradsnamnet. Det kan återföras på ett till detta bildat *Nor(dh)boatuna, men det kan också helt sakna samband med häradsnamnet.

Norrbotten landskap. – Namnen Norrbotten och Botten (ofta i bestämd form) syftar i äldre språkbruk och i områdets folkmål på Bottenviken, dvs. Bottniska viken norr om Kvarken. Ordet botten betyder här ’(det inre av en) vik’. Förleden i Norrbotten särskiljer namnet från dialekternas Sörbotten, det senare med syftning på Bottniska viken söder om Kvarken. Norrbotten och Botten (in Norrabutn 1361, jnnan [’inom’] Butnin 1374) har också kunnat användas om landområdena vid Bottenviken, dvs. de nuvarande landskapen Västerbotten och Norrbotten i Sverige samt Österbotten i Finland. Denna användning ledde till uppkomsten av landskapsnamnen Västerbotten (j Westrabotnen 1491) för landområdet väster om Bottenviken och Österbotten för den motsatta sidan. Västerbottens län skapades 1637 genom utbrytning ur det dittillsvarande Västernorrlands län. Till det nya länet fördes det dåvarande Västerbotten, vari ingick nutidens Norrbotten, och de anslutande lappmarkerna. Länets norra del avskildes 1810 såsom Norrbottens län. Den del av det gamla landskapet Västerbotten som hörde till Norrbottens län kom därvid att under namnet Norrbotten betraktas som ett eget landskap, officiellt erkänt som sådant av länsstyrelsen i Norrbottens län först 1995. I nordsvenskt dagligt språkbruk avses med Västerbotten och Norrbotten också de delar av landskapet Lappland som ingår i Västerbottens respektive Norrbottens län.

Norrbottens län län→ Norrbotten.

Norrby sn, Simtuna hdUppland. parochia Norby 1345. – Sockennamnet, som är sammansatt av adjektivet norr och → by ’gård; by’, har säkerligen från början varit namn på nuvarande Prästgården. Denna och grannbyn i söder, Sörby, har troligen äldst utgjort en gemensam bebyggelse, som senare delats och därvid förlorat sitt ursprungliga namn.

Norrbyås sn, Sköllersta hdNärke. (jn ...) Nerboahs 1275. – Socknen har fått sitt namn från en gård. Namnet betyder ’närboarnas ås’. Förleden synes innehålla ett ord fsv. *nær med betydelsen ’smal höjdsträckning’ eller ’smalt sund’. Kyrkan ligger omedelbart norr om Kvismaren vid Åsby på den rullstensås som delar Kvismaren. Sannolikt syftar namnet på denna ås. Den nuvarande formen på Norr uppträder redan 1486, mer allmänt först fr.o.m. 1600-talet.

Norrbärke sn, Dalarna → Barken.

Norrdellen sjö i nordöstra Hälsingland→ Dellensjöarna.

Norrfjärden sn, tätort, Norrbotten. – Tätorten utgörs av byarna Håkansön och Porsnäs. Att tätorten övertagit sockennamnet förklaras av att Porsnäs är kyrkby och att den 1937 tillkomna poststationen Norrfjärden förlades dit. Socknen bildades 1915 genom utbrytning ur Piteå socken och fick då ett i viss mån konstruerat namn. Utgångspunkt för namnet var benämningen Norr-i-fjärden avseende några byar, bl.a. Håkansön och Porsnäs, vid de norra stränderna av fjärdarna norr om Piteå stad.

Norrfors by och nu försvunnet vattenkraftverk, Umeå snVästerbotten → Stornorrfors och → Sörfors.

Norrhavden udde, Östergarns snGotland → Havdhem.

Norr-Hede tätort, Hede snHärjedalen. – Tätorten har sitt namn efter läget norr om → Hede. Namnet fick sin nuvarande form 1979 (tidigare Norra Hede).

Norrhult tätort, Nottebäcks snUppvidinge hdSmåland. – Tätorten är framvuxen ur den gamla bruksorten Norrhult (Norhult 1540) vid den 1902 öppnade järnvägslinjen. Norrhult innehåller orden norr och → hult. Tätorten har numera vuxit i hop med → Klavreström.

Norrköping kn, stad, Östergötland. (in) Norkøponge 1283. – Ortnamnet innehåller väderstrecksbeteckningen Norr- och fsv. køpunger ’handelsplats’. Förleden Norr-, som skiljer orten från → Söderköping, kan ha lagts till ett äldre osammansatt ortnamn *Køpunger.

Norrland del av Sverige. Norland ca 1450. – Förleden är väderstrecksbeteckningen norr. Också det därmed samhöriga adjektivet norra uppträder som förled i vissa äldre skrivningar. Efterleden är pluralis av → land med innebörden ’landskap’, ibland i bestämd form, t.ex. (i) Norrelanden 1495. Namnet har först åsyftat de norra delarna av Sverige och Finland tillsammans, vilket framgår av latiniseringen (in) Østernorlandia 1329 avskr., avseende Österbotten i Finland. Från 1490-talet räknas Gästrikland till Norrland.

Norrlanda sn, Gotland. Norlandum 1300-talet avskr. – Namnet är sammansatt av väderstrecksbeteckningen norr och pluralis av → land. Det syftar på kyrkans läge norr om den nu utdikade sjön Kyrkmyr.

Norrmalm stadsdel, Stockholms stad. Norræmalm 1288. – Under tidig medeltid har Brunkebergsåsen kallats Malm. Ordet malm är besläktat med verbet mala och betydde i fornsvenskan ’sandig mark, sandfält, sandig skogstrakt, sandig höjd’ o.d. – innebörden ’bergmalm’ har tillkommit senare. I fallet Norrmalm har malm ursprungligen syftat på åsmarken på och omkring Brunkebergsåsen (→ Brunkeberg). Redan tidigt tycks dock ordet här ha erhållit betydelsen ’förstad’ och man kom att skilja mellan Norrmalm och → Södermalm. Från början av 1600-talet är det dessutom belagt att man delade upp Norrmalm i Västermalm och → Östermalm. Stadsdelsnamnen på malm har blivit mönsterbildande och finns nu i flera svenska städer, t.ex. i Skövde, Luleå och Lycksele. 

Norrmjöle by, Hörnefors snVästerbotten → Sörmjöle.

Norrskedika tätort, Börstils snFrösåkers hdUppland. (j) Skedekæ 1456. – Namnet, som tätorten övertagit från en by, är inte säkert tolkat. Efterleden har uppfattats som eke ’ekdunge’, men enligt ett senare förslag skulle det röra sig om ett förvanskat vik. Förledens Sked- är också flertydigt, men flera forskare har identifierat det med runsvenskans skæið ’ledungsskepp’. Utifrån detta har man tolkat namnet antingen som ’viken varifrån ledungsskeppen utgår’ e.d. eller ’ekdungen där man hämtar virke till ledungsskeppen’. Förleden Norr- är tillfogad i sen tid för att skilja namnet från Uppskedika i Hökhuvuds socken.

Norrsunda sn, Ärlinghundra hdUppland. ecclesie Norsundum 1334. – Socknen har namn efter kyrkans läge vid ett forntida sund, som väster om kyrkan ledde in till en större, lagunliknande vik eller sjö (för den plurala formen på a se inl. 3.3.1). Sådana lokaler kunde i äldre tid kallas för nor, och det är detta ord – inte väderstrecksbeteckningen norr – som ingår i förleden. Jfr → Rosersberg.

Norrsundet tätort, Hamrånge snGästrikland. – Tätorten har namn efter det intilliggande sund (Norrsunde 1702) som förenar Hamrångefjärden med Bottenhavet. Namnet på sundet är givet i förhållande till två andra avloppssund för Hamrångefjärden, det nu upptorkade Misundet mellan Lindön och Björnön (egentligen Midsundet ’det mellersta sundet’) och Sörsundet söder om Björnön.

Norrtälje kn, stad, Uppland. (in) Telgium 1298. – Till grund för namnet ligger ett fornsvenskt *talgh (ev. *tælghia), besläktat med verbet tälja och med innebörden ’skåra, inskärning, nedskärning’ eller ’vik’. Den sakliga bakgrunden till namnet har säkerligen varit den långsmala Norrtäljeviken, som här skär långt in i landet. Själva namnet kan innehålla en inbyggarbeteckning *tælghiar bildat till ett gammalt namn på Norrtäljeviken, *Talgh. Förleden Norr- är tillfogad för att skilja namnet från → Södertälje. 

Norrvidinge sn, Onsjö hdSkåne. (in) Hwitingy Nørre 1256 avskr. (avser kyrkbyn), (in) Norhwithingæ 1352 (avser kyrkbyn). – Socknen har sitt namn efter kyrkbyn. Det kan vara en bildning med → inge till ett namn fda. *Norhvitinger på en nu försvunnen sjö vid kyrkbyn. Sjönamnets efterled är i så fall en bildning till adjektivet vit, troligen med syftning på vit växtlighet (ängsull e.d.) runt sjön; förleden, adjektivet norr, relaterar namnet till det sjönamn som ligger till grund för namnet på den angränsande byn och socknen → Södervidinge.

Norrvidinge härad hd, Småland. (de) Norwiþingahærath 1273. – Norrvidinge härad är ett av de fem häradena i det gamla landet → Värend. Namngivningen har liksom när det gäller grannhäradet → Uppvidinge härad skett från Värends gamla huvudbygd mellan sjöarna Åsnen, Salen, Helgasjön och Rottnen. Norrvidinge och Uppvidinge härad utgör gentemot centralbygden söder om Helgasjön en kraftigt kuperad, skogrik del av Värend. Sett från huvudbygden i Värend låg det nära till hands att för häradena i norr och nordöst utgå från fsv. vidher ’skog’, svarande mot nusvenskt ved. Norr- anger väderstreck och Upp- belägenhet »längre upp» i skogen. Namnet betyder således ’deras härad som bor norrut i skogsbygden’.

Norrvik by, Ludvika snDalarna → Sörvik.

Norsholm tätort, Kimstads snMemmings hdÖstergötland. – Tätorten har utvecklats i anslutning till Norsholms järnvägsstation, öppnad för trafik 1872. Denna har fått sitt namn från herresätet Norsholm, vars namn bildats till ett äldre Nor som använts om samma gård. Detta innehåller ordet nor, kanske i den vanliga betydelsen ’sund; kort å’ med syftning på en del av Motala ström vid Norsholm. En holme har funnits vid gården; efterleden → holm behöver sålunda inte vara rent schablonmässig. Ett ännu äldre namn på gården var Munkabodha (Munkabodha 1178?), innehållande genitiv pluralis av munk och pluralis av → bod. Munkaboda tillhörde under medeltiden kyrkan. 1527 kallades egendomen Braskeholm med syftning på biskop Hans Brask, som en tid var gårdens herre. 

Norsjö kn, sn, tätort, Västerbotten. Norsiö 1539. – Tätorten är framvuxen ur kyrkbyn, vilken lånat sitt namn åt socknen. Kyrkbyn har i sin tur fått namn efter läget vid sjön Norsjön. Sjönamnets förled syftar på Noret, en genom kyrkbyn rinnande bäck som förenar Vajsjön med Norsjön. Bäckens namn innehåller nor ’smalt vattendrag som förenar två öppna vattenpartier’. – Bild 53.

Norsälven älv, Värmland. Frikaelff 1540, Noorsselffven 1644. – Älvens namn är givet efter sockennamnet → Nor. För det äldre namnet *Frika se → Frykerud.

Norum sn, Inlands Nordre hdBohuslän. Noræima kirkia 1388. – Socknens namn ingår i namnet på tre byar inom denna, Höge-, Kyrke- och → Strandnorum. Det anförda belägget från 1388 avser sannolikt Kyrkenorum. I namnet ingår ordet nor, här i betydelsen ’förträngning, trångt ställe’, möjligen åsyftande en förträngning i den dal vid vars sluttning nuvarande Kyrkenorum ligger. Efterleden är plural form av → hem ’boplats; gård’ eller ’bygd’. 

Norunda härad hd, Uppland. Norunde, Norundhe 1280. – Fsv. Norund innehåller liksom några andra gamla hundaresnamn det hund som är en föregångare till → hundare. Förleden Nor- innehåller ordet nor i betydelsen ’förträngning av vattendrag’, sannolikt syftande på ett smalt ställe i Vendelån väster om Tensta kyrka, mellan bredare vattenytor som ännu vid högvatten utbreder sig norr och söder därom.

  Vid sidan av fsvNorund uppträder under medeltiden så småningom Norunda hundare (hæradh), där Norunda historiskt sett är att fatta som genitiv av en plural inbyggarbeteckning på -ar.

Nosaby sn, Villands hdSkåne. (de) Nosaby 1200-talets förra del, Noseby 1468. – Sockennamnet, som ursprungligen avsåg kyrkbyn, innehåller i förleden möjligen ett äldre namn på den förbi byn flytande Råbelövskanalen, bildat till fda. nos ’näs’, dock med oklar syftning. Efterleden är → by ’gård; by’.

Nossan å, Västergötland. Noss ca 1325. – Namnets innebörd är oviss. Enligt ett, dock mycket osäkert, förslag innehåller det den fornsvenska motsvarigheten till fvn. hnoss ’klenod’; med sådan bakgrund kan ånamnet vara ett så kallat noanamn, givet i insmickrande syfte för att beveka naturens makter. En annan möjlighet är att Nossan innehåller ett urgammalt ord med betydelsen ’vatten(drag)’ e.d.

Nossebro tätort, Essunga snBarne hdVästergötland. – Tätorten, som ligger vid → Nossan och har fått sitt namn från en bro över denna å, har vuxit fram i anslutning till Nossebro järnvägsstation vid en bandel öppnad för trafik 1899.

Nottebäck sn, Uppvidinge hdSmåland. (i) Nutabek 1377. – Socknen har fått sitt namn från kyrkbyn. Det har ursprungligen tillkommit den förbiflytande bäcken. Förleden i bäcknamnet är genitiv pluralis av fsv. nut ’nöt (i frukt)’.

Notviken stadsdel, Luleå stadNorrbotten. Notviken 1783. – Stadsdelen är framvuxen i anslutning till en poststation och en järnvägsstation, benämnda Notviken och tillkomna i mitten av 1880-talet. Namnet är ytterst lånat från en vik av Luleälven, troligast genom förmedling av hemmanet (Gamla) Notviken, beläget ett stycke från stadsdelen. Förleden syftar på notfiske.

Nusnäs tätort, Mora snDalarna. (i) Nwsnæs 1485. – Tätorten utgörs av en by. Namnet kan i förleden innehålla ett ord motsvarande det norska dialektordet nut ’utväxt på träd; framskjutande klippa, bergstopp’ (Nutsnäs &gt; Nusnäs). Med nut kan man här ha avsett det i Siljan utskjutande näs som Nusnäs är beläget på. Efterleden syftar också på detta näs. 

Ny sn, Jösse hdVärmland. (j) Nysoken 1400. – Sockennamnet anger socknen som ny i förhållande till en äldre intilliggande socken, sannolikt → Arvika. Jfr → Norra Ny och → Södra Ny.

Ny, Västra, Östra snr, Östergötland → Västra Ny och  → Östra Ny.

Nya Lödöse tidigare stad, S:t Peders snAle hdVästergötland. Nylösse 1474. – Namnet är givet efter den forna staden → Lödöse vid Göta älv.

Nybble samhälle, Visnums snhdVärmland. (in) Nybele 1340. – Detta gamla bynamn innehåller ett fornsvenskt *nybyle ’nybygge’ (jfr → böle).

Nybjärs gd, Hörsne snGotland → Bjärs.

Nyborg tätort, Nederkalix snNorrbotten. – Tätorten har vuxit fram ur byn Ytterbyn och omfattar numera också denna. Namnet är övertaget från den 1898 inrättade poststationen Nyborg, namngiven efter ett sågverk som var i drift från 1875 till ca 1900. Bakgrunden till sågverkets namn är okänd. Nyborg ingår i en kategori av stereotypa fastighets- och villanamn, som med herrgårdsnamn som mönster fått stor spridning i modern tid. 

Nybro kn, stad, Småland. – Namnet, belagt från omkr. 1770, avsåg ursprungligen en vid mitten av 1700-talet anlagd bro på landsvägen mellan Kalmar och Växjö. Bron kallades även Lortbron, anspelande på ett motsatsförhållande till den närbelägna Fagerbron. Som namnorsak har man tänkt sig att vägen i den sanka terrängen kring bron varit sönderkörd och »lortig». Förleden Ny- visar sannolikt att en äldre bro funnits på platsen. Via ett torp och en krog – Nybrotorpet eller Nybro (även Lortkrogen) – överfördes namnet till en 1865 bildad köping som blev stad 1925. 

Nybrostrand tätort, Stora Köpinge snHerrestads hdSkåne. – Namnet på denna unga tätort, som i huvudsak består av fritidsbebyggelse, är givet efter den strax i väster liggande äldre bebyggelsen Nybro (Nyebro 1675) vid en bro över Nybroån. Bron (hooss Nybroo 1465 avskr.) har väl betecknats som ny i förhållande till en äldre bro. Efterleden strand är vanlig i nybildade namn på områden med fritids- och åretruntbebyggelser nära havsstranden.

Nydala sn, Västra hdSmåland. (de) Nova valle 1100-talets mitt, (ii) Nydal 1366. – Socknen har fått sitt namn efter Nydala kloster, vars namn är en översättning av det latinska Nova vallis ’den nya dalen’, givet efter mönster av Clara Vallis ’den ljusa dalen’, det latinska namnet på det franska klostret Clairvaux. På svenska uppträder namnet under medeltiden omväxlande med singular och plural form, Nydal och Nydala (jfr inl. 3.3.1).

Nye sn, tätort, Östra hdSmåland. (jnnan) Nyokirkio sokn 1402, (j) Nya sokn 1413. – Namnet, äldst Nyakirkia och senare förkortat till Nye, betyder ’den nya kyrkan’ och torde ha föranletts av att en äldre kyrka vid Mörsebo övergivits och att en ny kyrka tillkommit på den nuvarande kyrkplatsen. Mörsebo (de ... Myrisbodom 1290) innehåller ett äldre namn på sjön Smedbälgen sydöst om byn, fsv. *Myrisæ ’Myrsjön’, och pluralis av → bod.

Nyed sn, Nyeds hdVärmland. Nye Edz S. 1600. – Sockennamnet är givet efter den nu i tätorten → Molkom ingående byn Ed, där kyrkan är belägen. Förleden anger socknen som ny i förhållande till socknen → Ed i Grums härad. Bynamnet Ed, som innehåller → ed ’passage mellan eller utmed vatten’, åsyftar byns belägenhet på en landtunga mellan Molkomssjön och Borssjön.

Nyeds härad hd, Värmland. – Häradet bröts 1805 ut ur → Väse härad. Namnet är bildat till sockennamnet → Nyed.

Nygård tätort, Ale-Skövde snAle hdVästergötland. – Tätorten har vuxit fram vid en järnvägsstation, som öppnades för trafik 1878. Den fick namn från gården Nygård (Nygård 1547) på samma plats.

Nyhammar tätort, Grangärde snDalarna. – Orten är framvuxen vid en under senare delen av 1600-talet tillkommen bruksanläggning. Förleden i namnet på denna bruksort är adjektivet ny och efterleden hammar ’stångjärnshammare’. Förleden syftar troligen på att en äldre hytta, Abäckshyttan, fanns i närheten.

Nyhem sn, Jämtland. Nyhem 1825. – Namnet betyder ’det nya hemmet’ med hem brukat i riksspråkets betydelse. Den unga socknen har sitt ursprung i en kapellförsamling instiftad 1851, men namnet är som synes belagt redan 1825. Kyrkan ligger i byn Ulvsjö, vilken tillkom som nybygge vid slutet av 1700-talet, och namnet kan därför inte vara äldre än från denna tid. Namnet Nyhem används också om den bebyggelse som uppstått kring Nyhems järnvägsstation.

Nykil sn, tätort, Valkebo hdÖstergötland. Nyakyl 1346. – Förleden Ny- erinrar om att Nykil som nybildad socken en gång utbrutits ur en äldre socken Kil; den återstående delen fick namnet → Gammalkil. Socknen har givit namn åt tätorten, som vuxit fram vid kyrkan.

Nykroppa tätort, Kroppa snFärnebo hdVärmland → Kroppa.

Nykvarn kn samt tätort, Turinge snÖknebo hdSödermanland. Nyqvarns Säterie 1676. – Tätorten har övertagit sitt namn från säteriet och bruket Nykvarn, vilket leder sitt ursprung till 1590-talet. Namnet syftar på att den ursprungliga hammarsmedjan anlades invid en äldre sågkvarn.

Nykyrka sn, Jönåkers hdSödermanland. ecclesie Nyakyrkio 1352. – Socknen har fått sitt namn från själva kyrkobyggnaden, vars namn visar att den, när den byggdes, var yngre än en eller flera andra kyrkor i trakten. – Bild 54.

Nykyrka sn, Vartofta hdVästergötland. Nykyrcke 1783 (genitiv). – Ortnamnet åsyftar en på 1600-talet nyuppförd kyrka. Nykyrka socken, utbruten ur Sandhems socken, upptas 1783 första gången i jordeboken.

Nykyrka tätort, Västra Ny snAska hdÖstergötland. – Tätorten har vuxit fram vid bebyggelsen Nykyrke och sockenkyrkan, som ännu kallas Nykyrke (→ Västra Ny).

Nyköping kn, stad, Södermanland. Nycopiam 1250 (latinisering, ackusativ). – Ortnamnet innehåller adjektivet ny och fsv. køpunger ’handelsplats’. Betydelsen är ’den nya handelsplatsen’ eller möjligen ’det nya Køpunger’.

Nyköpingsån å, Södermanland. – Det stora vattendraget har fått sitt namn, belagt från 1500-talet, från staden Nyköping, där ån utmynnar i Östersjön. Nyköpingsån är i våra dagar ett sammanfattande namn på en lång kedja av åar mellan sjön Tisaren i Närke och Östersjön. De olika delarna av denna vattenväg hade förr liksom nu särskilda egna namn. I sitt nedersta lopp kallades Nyköpingsån i gammal tid sannolikt *Sledh ’den framglidande’ eller möjligen ’den (på vintern) farbara’; detta ånamn synes dölja sig i det nu försvunna bynamnet Släbro i Sankt Nikolai socken.

Nyland tätort, Ytterlännäs snÅngermanland. Nylandh 1535. – Tätorten, som fått namn efter byn Nyland, har vuxit upp kring den 1893 år öppnade järnvägslinjen. Namnet betyder ungefär ’nyodling’ (jfr → land).

Nylöse förs., Göteborgs stadVästergötland. Nylösse 1474. – År 1969 återtog församlingen Göteborgs Gamlestad sitt gamla namn Nylöse. Detta avsåg ursprungligen en stad som 1473 anlades vid Göta älv i syfte att ersätta det äldre Lödöse. Namnet är en sammansättning av adjektivet ny och en talspråklig variant Löse av stadsnamnet → Lödöse.

Nymö sn, Villands hdSkåne. (i) Nyme 1434 avskr. (avser kyrkbyn), (i) Nymæ 1483 (avser kyrkbyn). – Socknen har sitt namn efter kyrkbyn. Det är sannolikt sammansatt av adjektivet ny och → hem ’boplats; gård’.

Nymölla tätort, GualövsIvetofta snrVillands hdSkåne. Nyquernæ 1351, Nye mølle 1584. – Tätorten har vuxit fram kring en kvarn, senare pappersbruk och trämasseindustri. Namnet, vars efterled är skånskans mölla ’kvarn’ (äldst det liktydiga fda. kværn), betecknar väl kvarnen som ny i förhållande till en äldre kvarn. 

Nynäs gods, Bälinge snRönö hdSödermanland. Nyanes 1328. – Ortnamnet kan betyda ’det nya (den nya bebyggelsen) Näs’.

Nynäshamn kn, stad, Södermanland. Nynäs hamn 1873. – Namnet Nynäshamn tycks ha tillkommit under andra hälften av 1800-talet, då planerna på en vinteröppen hamn för Stockholm diskuterades livligt. Äldst torde det ha avsett själva hamnsundet. Förleden innehåller namnet på det närbelägna herresätet Nynäs, på vars mark samhället Nynäshamn (köping 1911, stad 1946) senare anlades.

Nyskoga sn, Älvdals hdVärmland. – Socknen, som bröts ut ur → Norra Ny socken 1872, kallades tidigare Ny sockens finnbygd. Efterleden skoga är säkerligen skapad efter mönster av namnen på de närliggande socknarna → Norra Finnskoga och → Södra Finnskoga.

Nysund sn, Edsbergs hdNärke samt Visnums hdVärmland. (i) Sundh Sochn 1641, Nyysundh 1684. – Socknen är med Letälven som gräns delad mellan landskapen Närke och Värmland. Värmlandsdelen, som ursprungligen hörde till Värmlands län, överfördes 1923 till Örebro län. Gården Sund (med namn efter ett sund vid → Letälven) har givit socknen dess namn. Socknen har även benämnts Nykyrka. Kyrkoherden Petrus Magni Gyllenius skriver omkring 1670 omväxlande Sundzsockn, Sundzkyrkia sockn, Nykyrkie eller Sundzsockn (m.fl. former). Namnet Sunds socken, som så småningom segrade, vållade förväxling med den äldre Sunds socken, sedan 1891 Sunne socken, i Fryksdals härad i Värmland. Med anledning härav tillkom på 1600-talet namnet Nysund.

Nysäter tätort, Gillberga snGillbergs hdVärmland. Nwseter 1460-talet, Nuuesætter 1540, Nysätter 1744. – Namnet på denna i sen tid framvuxna tätort (tidigare kallad Värmlands Nysäter), återgår på ett bynamn. Det har i förleden, som omtolkats till adjektivet ny, antagits innehålla antingen en fornsvensk motsvarighet till mansbinamnet fvn. Hnúfa eller ett äldre namn på Byälven. Efterleden är → säter ’utmarksäng’.

Nysätra sn, Lagunda hdUppland. Ecclesie Nysæter 1286. – Namnet är sammansatt av ny och → säter ’utmarksäng’. Ursprungligen har namnet syftat på ny ängsmark som landhöjningen frigjort i Örsundaåns dalgång. Det har avsett den plats där kyrkan uppförts och senare även överförts på den närbelägna byn, vars gamla namn tycks ha gått förlorat.

Nysätra sn, Västerbotten. – Den 1821 tillkomna socknen bröts ut ur Bygdeå socken som kapellag 1624, och ett kapell uppfördes vid byn Nybyn (Nyby 1539). Namnet Nysätra är första gången omnämnt i slutet av 1650-talet. Av allt att döma är det ett nytt namn, varvid man tycks ha lånat förleden från Nybyn. Att man inte övertog hela bynamnet kan ha berott på att -byn ansågs vara en olämplig efterled i ett distriktsnamn. Vad som föranlett valet av just -sätra som efterled är dunkelt. Kanske har namnet satts av kapellagets förste kaplan Christian Turdin som hade studerat i Uppsala och därvid kan ha kommit i beröring med sockennamnet → Nysätra sydväst om Uppsala.

Nårunga sn, Gäsene hdVästergötland. (in) Narungum 1350. – Socknen har fått sitt namn från kyrkbyn. Namnet, som innehåller en plural inbyggarbeteckning på ung (→ inge), kan vara bildat till ett ord fsv. *nar ’förträngning’ e.d. med syftning på ett sammanträngt terrängparti vid byn.

Nås sn, tätort, Dalarna. (i) Nass 1479 avskr. – Tätorten omfattar kyrktrakten och har övertagit sockennamnet. Detta innehåller en motsvarighet till norska dialekters nås ’näsa; framspringande brant förhöjning’ o.d., här säkerligen med syftning på det näsliknande landområde som bildas av Västerdalälvens stora krökning mellan Nås i öster och Vansbro i väster. Däröver har förr den s.k. Näsvägen löpt, en del av den betydelsefulla vintervägen mellan Falun och Röros.

Nåttarö ö, Ösmo snSotholms hdSödermanland. Nutarn ca 1300. – Önamnet är sammansatt av fsv. nut ’nöt’ och → arin ’grusö, grusig mark’. Sannolikt har man på ön samlat hasselnötter.

Näkten sjö, Bergs, HackåsNäs snrJämtland. (fraan) Nækten 1488. – Namnet är inte säkert tolkat. Enligt ett förslag ska det sammanhållas med näck ’sjörå’ och ta fasta på att sjön är svårrodd och anses opålitlig, vilket då skulle bero på näckens närvaro. Enligt ett annat hör det samman med ett ord svarande mot norskans nækk, som bl.a. kan ha betydelsen ’krökning eller böjning i älv’. Med sistnämnda tolkning skulle namnet kunna syfta på den stora böj som Sörviken bildar i sjöns södra del.

Nälden tätort, Näskotts snJämtland. (i) Nældh 1407. – Tätorten har närmast övertagit sitt namn från järnvägs- och poststationen Nälden, öppnad 1881. Stationen har i sin tur namngivits efter sitt läge vid Näldsjön vars äldre namn är Nälden, jfr också bynamnet Faxnälden (j Faxanæghld 1410), vars förled syftar på läget vid Faxån. Någon säker tolkning av namnet Nälden finns ej. Möjligen kan det röra sig om ett med nål besläktat ord, syftande på sjöns mot nordväst avsmalnande och nålliknande form. 

Näldsjön sjö, Jämtland → Nälden.

Nämdö sn, Sotholms hdSödermanland. Neffø ca 1300, Nemdöö 1539. – Enligt det mest troliga tolkningsförslaget ska förleden sammanhållas med fsv. næf ’näbb’ med syftning på någon del av ön som liknats vid en fågelnäbb eller näsa. Den modern formen Nämdö kan bero på associationer med ordet nämnd.

Nämforsen kraftverk, fors, Ådals-Lidens snÅngermanland. Nempne fiiskett 1552, Nempnde fors 1568. – Namnet är flertydigt. Ett förslag är att förleden innehåller ett ord fsv. *næmd ’tagbarhet, ställe där fisk finns att ta, fiskefångstplats’. Det kan ha varit fisket, som i forntiden lockade skaparna av de kända hällristningarna på forsens stränder och på öarna i denna.

När sn, Gotland. (in) Ner 1316. – Namnet kan vara övertaget från ett äldre namn på nuvarande Prästgården. Man har räknat med att det rör sig om en bildning till ett fornspråkligt ord *nær med betydelsen ’förträngning’ med syftning på en förträngning i Närsåns lopp vid kyrkan. Naturförhållandena på platsen ger dock mycket svagt stöd för en sådan tolkning, och den måste därför betraktas som osäker.

Närdingen sjö, LyhundraNärdinghundra hdUppland. Nälingen 1635. – Sjönamnet är en bildning med ändelsen -ung (senare ombildad till ing) till ett fornsvenskt *niærdh(er)  ’förträngning’, besläktat med engelskans narrow ’trång’. Säkerligen avses formen på sjön, som är mycket smal med flera trånga sund. En till sjönamnet bildad inbyggarbeteckning ingår i → Närdinghundra härad.

Närdinghundra härad hd, Uppland. (in) Nerdungahunderi 1291. – Namnet innehåller genitiv av en plural inbyggarbeteckning, fsv. nærdhungar, bildad till sjönamnet → Närdingen. Den långsmala sjön ligger längst i öster i häradet och utgör i större delen av sin längd gräns mot Lyhundra härad. Bygden vid Närdingen får antas ha utgjort ett centrum i häradet med en gammal samlingsplats för dess invånare. Namnelementet → hundare är bevarat i den moderna namnformens -hundra.

Närke landskap. Neeric 1100-talets slut avskr., (in) Nerchia 1200-talet. – Landskapsnamnet är omdiskuterat. Det innehåller troligen en inbyggarbeteckning. Denna har sammanställts med sockennamnet → Norrbyås.

Närtuna sn, Långhundra hdUppland. ecclesie Nerthetunum 1291, (de) Nierdhatunum 1298. – Sockennamnet, som är övertaget från kyrkbyn, innehåller i efterleden → tuna. Förleden är omdiskuterad. Enligt en uppfattning innehåller den genitiv av gudomsnamnet Njärd, fvn. Niôrðr. Enligt ett annat förslag utgörs den av ett gammalt sjönamn fsv. *Niærdhe, bildat till fsv. *niærdh(er) ’förträngning’, syftande på förträngningar i en forntida fjärd eller sjö i närheten av nuvarande Närtunaby.

Näs sn, Gotland. Nes 1296. – Namnet är sannolikt ett gammalt bygdenamn som syftar på bygdens läge på ett större näs (Näsudden) i Östersjön.

Näs by, Lindbergs snHimle hdHalland → Södra Näs och → Trönningeby.

Näs by, Träslövs snHimle hdHalland → Södra Näs.

Näs sn, Jämtland. (de) ecclesia Næs 1344. – Namnet syftar ytterst på det breda näs som söder om kyrkan buktar ut i sjön → Näkten. Sockennamnet kan ha övertagit gårdnamnet Näs (→ Kungsnäs) eller också har det förmedlats via ett bygdenamn.

Näs sn, Vartofta hdVästergötland. (jn) Næsi 1299 (avser kyrkbyn). – Socknen har fått sitt namn från kyrkbyn. Det innehåller näs i betydelsen ’i sankmark framskjutande terrängparti’ och har sitt upphov i äldre tiders terrängförhållanden vid byn.

Näs bruk tätort, By snFolkare hdDalarna. – Tätorten har ytterst sitt ursprung i en by Näs (Nääs 1535), så benämnd på grund av läget på ett näs mellan Dalälven och Bysjön. Byn blev brukssamhälle efter anläggandet av en masugn 1873. Namnet Näs bruk kom att befästas sedan det 1921 ersatt Näs station som namn på poststationen.

Näsby sn, Östra hdSmåland. Nesby 1300-talets början. – Kyrkbyn har givit socknen dess namn, som innehåller orden näs och → by ’gård; by’. Byn ligger på ett näs i sjön → Flögen.

Näsby gods, Taxinge snSelebo hdSödermanland. Næsby 1281. – Förleden åsyftar bebyggelsens läge vid ett näs i Mälaren; efterleden är → by ’gård; by’.

Näsby sn, Fellingsbro hdVästmanland. Nesby 1330-talet. – Kyrkbyn har givit socknen dess namn, som innehåller ordet näs, åsyftande ett näs i sjön Väringen, och → by ’gård; by’.

Näsbyggebyn by, Siljansnäs snDalarna → Siljansnäs.

Näsbyholm gods, Gärdslövs snVemmenhögs hdSkåne. (de) Nesby holm 1347. – Namnets efterled torde syfta på att gården ursprungligen har legat på en hög ö eller holme i den nu utdikade Näsbyholmssjön norr om bebyggelsen. Förleden innehåller namnet på en försvunnen by (Nesby 1410), belägen på det näs i den f.d. Näsbyholmssjön där godsets huvudbyggnad nu ligger. Bynamnets efterled är → by ’gård; by’. – Bild 55.

Näset officielltofficiellt Övernäs, by, Forsa sn, Hälsingland → Näsviken.

Näshult sn, Östra hdSmåland. (in) parrochia Nessiohult 1278. – Socknen har fått sitt namn efter kyrkbyn. Det innehåller i förleden det äldre namnet på Serarpasjön, *Nässjö. Sjön är rik på näs och vikar. Efterleden är → hult.

Näshulta sn, Österrekarne hdSödermanland. Nesulta 1244. – Någon gård eller by kallad Näshulta finns inte nu i socknen, men mycket talar för att Näshulta under medeltiden var namnet på kyrkbyn. Det plurala (se inl. 3.3.1) ortnamnet innehåller näs och → hult. Fsv. *Næshult(a) kan allra äldst ha varit namnet på ett näs i Näshultasjön eller på hela det stora landpartiet mellan Näshultasjön, Näshultaån och Hyndevadsström.

Näs härad hd, Värmland. Næshærad 1300-talets slut. – Häradsnamnet syftar på → Värmlandsnäs (Näset), den stora halvön i Vänern.

Näsinge sn, Vätte hdBohuslän. (wider) Næsini kirkiu 1378. – Socknen synes ha fått namn efter prästgården. Namnet innehåller i förleden antingen näs – i så fall åsyftande det näs på vars främre del kyrkan ligger – eller det därmed besläktade fvn. nôs ’näsa; framspringande höjdparti’. Efterleden är → vin ’betesmark; äng’, som senare har ombildats efter namnen på → inge.

Näskott sn, Jämtland. (i) Nesgath 1403, (i) Næsgatw 1407. – Namnet är troligen sammansatt av ett bygdenamn *Næs och gata, det senare här i en äldre betydelse ’väg’. Det avsåg ursprungligen den viktiga väg som från västra Jämtland gick över Rödön ner till Frösön. Förledens *Næs verkar ha varit ett gammalt namn på den centrala bygden i Rödöns sn, syftande på dess läge på en bred landtunga i Storsjön. Namnet har så småningom överförts till bygden runt en sträcka av vägen.

Näsrämmen sjö, Rämmens snFärnebo hdVärmland → Rämmen.

Nässja sn, Dals hdÖstergötland. Næsia 1330. – Socknen har fått sitt namn från kyrkbyn. Det innehåller pluralis (se inl. 3.3.1) av näs. Nässja kyrka och kyrkby ligger på ett stort näs i Vättern.

Nässjö kn, stad, Småland. (de) Næsiom 1270-talet, Nessio 1333. – Namnet avsåg ursprungligen kyrkbyn (nuvarande Nässjöbyn) i Nässjö landsförsamling och innehåller plural dativform (jfr inl. 3.3.1) av ordet näs. Sannolikt är det höjdsträckningen vid Nässjö gamla kyrka som utgjort bakgrunden till namnet. Redan i början av 1300-talet uppträder skrivningar med två s, vilket tyder på att man uppfattat namnet som en sammansättning av näs och sjö.

Näsudden näs, Näs snGotland → Näs, sn, Gotland.

Näsum sn, tätort, Villands hdSkåne. (in) parochia Næsyom 1379 avskr., (j) Næseme sokn 1442, (i) Nesyom 1425?, (vti) Næsom 1465 (avser kyrkbyn). – Sockennamnet, som är lånat från kyrkbyn (nu en tätort), kan antingen vara dativ pluralis (se inl. 3.3.1) av näs eller en ursprunglig sammansättning av näs och → hem ’boplats; gård’. Tätorten ligger innanför ett näs i Ivösjön.

Näsviken tätort, Forsa snHälsingland. – Tätorten har uppstått kring en 1887–88 tillkommen järnvägs- och poststation. Denna lånade namnet från en på annan plats belägen äldre järnvägsstation, inrättad 1874 och namngiven efter det intilliggande partiet av sjön Sördellen, av järnvägsbyggarna benämnt Näsviken. Namnets egentliga syftning är emellertid ett annat, närliggande vattenområde i samma sjö, viken Näsviken, på 1860- och 1870-talen känd som timmermagasin. Viknamnets förled avser läget antingen vid byn Näset (Övernäs), äldst omtalad 1535, eller också vid det näs som byn har namn efter. 

Näsåker tätort, Ådals-Lidens snÅngermanland. Nesackar 1535. – Tätorten, uppkommen ur byn med samma namn, har vuxit upp vid den 1875 öppnade poststationen. Förleden kan betyda ’landsträcka längs vatten’ eller ’udde’ och i så fall syfta på en utbuktning av Ångermanälven vid Nämforsen. Efterleden är → åker. 

Nätra sn, Ångermanland. (De) Netru 1344. – Namnet har ursprungligen tillkommit Nätraån, som flyter genom socknen förbi kyrkan. Ånamnet, fsv. *Nætra, är bildat till ett fornspråkligt ord med betydelsen ’våt, fuktig’, antingen med innebörden ’vattnet; ån’ eller med syftning på åns sanka stränder eller översvämningar.

Nätterhövden sjö, EringsbodaSillhövda snrMedelstads hdBlekingesamt Vissefjärda snSödra Möre hdSmåland. Nättahöffda siöö 1554. – Sjönamnets förled utgörs av ett äldre namn på Nättrabyån (→ Nättraby). Efterleden är en forndansk motsvarighet till fsv. høfdhe, en bildning till ordet huvud. Nätterhövden, som är en av Nättrabyåns två källsjöar, har alltså uppfattats som Nättrabyåns »huvud».

Nättraby sn, tätort, Medelstads hdBlekinge. (in) Nædherby 1347 avskr. (avser kyrkbyn). – Sockennamnet, vars efterled är → by ’gård; by’, avsåg ursprungligen kyrkbyn (nu en tätort). Förleden innehåller ett äldre namn på den genom kyrkbyn rinnande Nättrabyån, fda. *Nætr, bildat till ett fornspråkligt ord med betydelsen ’våt, fuktig’. Namnet kan betyda ’vattnet; ån’ eller åsyfta sanka stränder eller översvämningar. Jfr → Nätterhövden.

Nättrabyån å, Medelstads hdBlekinge → Nättraby.

Nävekvarn tätort, Tunabergs snJönåkers hdSödermanland. – På platsen, sedan länge en industriort, fanns kvarn under medeltiden (Næffuo qwærn 1447). Ortnamnet innehåller ett äldre namn, fsv. *Næva, på Näveån som rinner genom tätorten. Ån kommer från Nävsjön, och dess namn kan vara bildat till sjöns namn, som har oklar innebörd.

Nävelsjö sn, Östra hdSmåland. (de ...) Nevilsyo 1290. – Namnet, efter kyrkbyn, innehåller i förleden en bildning till fsv. næf ’näbb’, väl åsyftande den höjd varpå kyrkan ligger. Efterleden är sjö och avser den 1868 torrlagda Nävelsjösjön, som nu består av mossmarker.

Nävlinge sn, Västra Göinge hdSkåne. (in) Næflingi ca 1250 (avser kyrkbyn). – Socknen har sitt namn efter kyrkbyn. Det är en bildning med linge (→ -inge), sannolikt till en forndansk motsvarighet till fsv. næf ’näbb’, i ortnamn ofta med betydelsen ’utskjutande terrängparti’. Möjligen åsyftas en kilformig udde i sankmarken väster om byn.

Nävragöl tätort, Fridlevstads snMedelstads hdBlekinge. – Tätorten har vuxit fram kring en järnvägsstation vid en bana, som öppnades 1874. Namnet är givet efter en by (Neffuergøls quernne [’kvarn’] 1580-talet) söder om tätorten, vilken i sin tur fått sitt namn efter den intilliggande tjärnen Nävragölen. Norr om tätorten ligger sjön Nävrasjön, vilken förbinds med Nävragölen genom en å, som rinner vidare söderut förbi byn. Tjärnnamnet kan vara bildat i anslutning till sjönamnet, vars förled innehåller ordet näver med syftning på nävertäkt. 

Nävrasjön sjö, FridlevstadsSillhövda snrMedelstads hdBlekinge → Nävragöl.

Nöbbele sn, tätort, Konga hdSmåland. (j) Nybele sokn 1377. – Kyrkbyn (numera tätort) har givit socknen dess namn, som återgår på en sammansättning fsv. *nybyle ’nybygge’ (jfr → böle).

Nöbbelöv, Norra, Västra, Östra snr, Skåne → Norra Nöbbelöv → Västra Nöbbelöv och → Östra Nöbbelöv.

Nödinge sn, Ale hdVästergötland. Nødhunghe sonkth 1463. – Socknen har fått sitt namn från kyrkbyn. Det är bildat med -unge (→ -inge), möjligen till ett fsv. *nødh-, som åsyftat en förträngning i landskapet. Socknen och kyrkbyn har givit namn åt tätorten.

Nödinge-Nol tätort, Nödinge och Starrkärrs snrAle hdVästergötland. – Nödinge-Nol är en sammanväxning av de två stationssamhällena Nol och Nödinge. Tätorten Nol har fått sitt namn från en by i Starrkärrs socken (Noor 1396); det innehåller nor i betydelsen ’förträngning av vattendrag’ med syftning på en trängre del av Göta älv. Tätorten Nödinge har fått sitt namn från by- och sockennamnet → Nödinge. Nols järnvägsstation och Nödinge hållplats öppnades för trafik 1877.

Nömmen sjö, ÖstraVästra hdSmåland. (ij) Nemen 1541. – Namnet är en substantivering av ett adjektiv fsv. *nømber ’trång’. Sjön kan förefalla smal och trång på grund av sina många öar och holmar. Ett till sjönamnet bildat ånamn finns belagt från 1400-talet (ena qwærn [’en kvarn’] som hether Nøma).

Nöre by, DalumsTimmele snrRedvägs hdVästergötland → vin.

Nössemark sn, Vedbo hdDalsland. Nöfsemark 1413 avskr. – Socknen gränsar till Norge. Kyrkan ligger nära Nössjön. Namnet har tolkats som ’(den del av) Markerna som ligger kring Nössjön’ (jfr → Nordmarks härad).

Nösslinge sn, Himle hdHalland. ecclesie Nyslinge 1330-talet. – Socknen har övertagit kyrkbyns namn, som är oklart.

Nöttja sn, Sunnerbo hdSmåland. (i) Nothøghom 1353. – Namnet, efter kyrkbyn, innehåller fsv. not, nut ’nöt’, troligen åsyftande bestånd av hassel, och pluralis av → hög.





O 

Obbola tätort, Holmsunds snVästerbotten. Wbola 1543. – Tätorten har utvecklats ur en by, nu under namnet Obbolaby en del av tätorten. Denna ligger på Obbolaön, förr en ö mellan två utloppsarmar av Umeälven. I namnet, som äldst åsyftat ön, kan ingå antingen ett från finlandssvenska dialekter känt ord åbörd ’isvall, bildad av på stranden uppvräkta isblock och issörja; strängar av vass, säv, tång, som sköljts upp på stranden’ eller ett ord *uppbörd med liknande innebörd, i båda fallen med tänkbar syftning också på vrakgods, stockar o.d., som drivit iland, eller möjligen slamavlagringar.

Ockelbo kn, sn, tätort, Gästrikland. (De) Oklabo 1344. – Tätorten har utvecklats kring kyrkan och den efter socknen namngivna järnvägs- och poststationen, tillkommen 1876. Förleden innehåller genitiv av fsv. *Ukle, *Okle, äldre namn på Bysjön (därmed sammanhänger också namnet Ycklaren, avseende en sjö som står i förbindelse med Bysjön). *Ukle, *Okle är besläktat med verben öka och växa liksom med norskans okla seg ’föröka sig’ och syftar på benägenhet för översvämningar till följd av de stora, snabba växlingarna i Bysjöns vattenstånd. Efterleden i Ockelbo är → bo, snarast i betydelsen ’bygd’.

Od sn, Gäsene hdVästergötland. Ood 1394. – Socknen har fått sitt namn från kyrkbyn. Det innehåller troligen ett fornsvenskt *odh ’vadställe’, besläktat med verbet vada. Byn ligger vid en bäck.

Odarslöv sn, Torna hdSkåne. (in) Wæstre Øtherslef 1300-talets mellersta del (avser kyrkbyn). – Sockennamnet, som ursprungligen avsåg kyrkbyn (nu Västra Odarslöv), har i förleden antagits innehålla ett forndanskt mansnamn, antingen Ottar eller ett icke belagt *Otar. Efterleden är → löv.

Odensala stadsdel, Östersunds stadJämtland. (i) Odhinsal 1410 (avser byn). – Stadsdelen har namn efter byn Odensala som var belägen i parken sydväst om Stenåldersvägen. Namnet innehåller i förleden genitiv av gudanamnet Oden. Efterleden innehåller troligen → sal eller möjligen → al. Namnet har sekundärt anslutits till de vanliga plurala namnen på -a (se inl. 3.3.1). Stadsdelsnamnen Odenslund och Odenskog är unga och bildade med Odensala som mönster. Det bör noteras att det närbelägna Torvalla (i Torwal 1508) inte innehåller gudanamnet Tor utan ett sammansatt ord torrvall ’torr ängsmark’.

Odensala sn, Ärlinghundra hdUppland. Ecclesie Othinsharg 1286. – Sockennamnet är sammansatt av gudanamnet Oden och → harg. Det har sannolikt förmedlats till socknen via namnet på en nu försvunnen by, svarande ungefär mot prästgården. Namnet kan ursprungligen ha avsett en Odenshelgedom. Förleden har fogats till namnet för att skilja detta från ett annat Harg i samma socken. 

Odensbacken tätort, Askers snhdNärke. Odens backe 1700-talet. – Tätorten har vuxit fram vid en gammal marknadsplats vid Kvismare kanal, där landsvägen mellan Örebro och Vingåker korsar kanalen. En poststation inrättades 1896. Namnet saknar medeltida belägg. Det är ovisst om det är gammalt och har levt kvar enbart i den muntliga traditionen eller om det är en konstruktion av någon forntidssvärmare på 1600- eller 1700-talen, som velat anknyta till guden Oden. – Bild 56.

Odensberg tätort, Gökhems snVilske hdVästergötland. – Odensbergs järnvägsstation, öppnad för trafik 1892, ligger nära gården Odensberg, som erhöll sitt nuvarande namn (tidigare hette den Kråketorp) 1874. Gårdens och tätortens namn sammanhänger med Odens kulle (Odens kulle 1561), det till gudanamnet Oden bildade namnet på en mäktig höjd vid samhället.

Odensjö sn, Sunnerbo hd. Småland. (i) Odhinsredha sokn 1389, (j) Odhænsøryth sokn 1413. – Kyrkbyn har givit socknen dess namn, som är flertydigt. Förleden har föreslagits innehålla ett annat namn på sjön Bolmen (jfr belägget 1413), ’den åt Oden helgade sjön’. Den kan också förklaras som genitiv av gudanamnet Oden. Efterleden är → ryd ’röjning’.

Odensjö tätort, Barnarps snTveta hdSmåland. Odhensioo 1394. – Tätorten har utvecklats ur byn Odensjö. Namnet innehåller troligen det gamla namnet på Barnarpasjön, ’den åt Oden helgade sjön’.

Odensjön sjö, Röstånga snOnsjö hdSkåne. Odensiö 1729. – Sjöns namn anses vara givet efter häradsnamnet → Onsjö härad.

Odenskog stadsdel, Östersunds stadJämtland → Odensala.

Odens kulle höjd, Gökhems snVilske hdVästergötland → Odensberg.

Odenslanda by, Vederslövs snKinnevalds hdSmåland → land.

Odenslund stadsdel, Östersunds stadJämtland → Odensala.

Odensvi sn, Södra Tjusts hdSmåland. (in) Odhinswj 1371. – Namnet, som är övertaget från kyrkbyn, innehåller gudanamnet Oden och → vi ’helig plats, kultplats’. Det bör ursprungligen ha avsett en för bygden gemensam kultplats.

Odensvi sn, Åkerbo hdVästmanland. (in) manerio nostro [’vår gård’] Odhinswi 1351. – Socknen har säkerligen fått sitt namn efter den f.d. kyrkbyn, nu Prästgården. Det innehåller gudanamnet Oden och → vi ’helig plats, kultplats’.

Odensåker sn, Vadsbo hdVästergötland. Ecclesie Othensaker 1292. – Socknen har fått sitt namn från kyrkbyn. Det innehåller gudanamnet Oden och åsyftar en åker (→ åker) som förbundits med Oden, snarast kanske som plats för rituella handlingar.

Oderljunga sn, Norra Åsbo hdSkåne. Oderliunge ca 1524. – Socknen har sitt namn efter kyrkbyn. Det innehåller i förleden sannolikt ett äldre namn, fda. *Otra (en bildning till fda. otær ’utter’), på den del av Bäljane å som rinner förbi kyrkbyn eller på Oderbäck, som faller ut i Bäljane å nordost om kyrkbyn. Efterleden innehåller ljung i betydelsen ’ljungmark’.

Offerdal sn, Jämtland. (De) Afflodal 1344. – Socknen har övertagit namnet från en bygd. I förleden ingår bynamnet Åflo (i Aflo 1410). Sockennamnets efterled är dal. Förleden i Åflo är å, avseende Åfloån, och efterleden dialektordet flo, som förekommer med betydelser som ’öppen, sank myr’ och ’(brett) parti av älv eller å med lugnvatten’. Åflo tycks från början ha avsett en tjärnliknande utvidgning av Åfloån vid byn. Då kyrkan ligger 8 km från Åflo, har namnet Offerdal vid sockenbildningen syftat på ett betydligt större område än dalgången vid Åflo. Utvecklingen Åflo- &gt; Offer- i sockennamnet har ägt rum redan under medeltiden (i Offirdal sokn 1420).

Oknö ö, stugområde, f.d. by, Mönsterås snStranda hdSmåland. (in) Vknø 1300-talets senare hälft (avser byn). – Namnet innehåller i förleden ett till ordet ok (i fornsvenskan och dialekterna även uk) bildat *okn, vilket här syftar på öns okliknande form. Efterleden är ö.

Okome sn, Faurås hdHalland. ecclesie Okheem 1330-talet. – Sockennamnet, omtalat redan 1177, är övertaget från kyrkbyn. Förleden innehåller ok, förmodligen med syftning på någon av höjderna vid kyrkan. Efterleden -ome återgår på dativ singularis av → hem ’boplats; gård’.

Ola by, Bladåkers snNärdinghundra hdUppland → Olands härad.

Olands härad hd, Uppland. (in) Olandia (latiniserat) 1288, Oland 1291. – För Oland, namn på en gammal bygd som inordnats i hundaresorganisationen (→ hundare), har olika tolkningar föreslagits. O- har antagits innehålla en biform *o till å, varvid Oland antingen kan ha betytt ’ålandet, landet vid Olandsån och dess tillflöden’ eller vara sammansatt med *O som namn på Olandsån. Enligt ett mer troligt förslag kan Oland innehålla ett äldre namn på Olandsån, fsv. *Ol(a) ’det krökande vattnet’, som då också kan ge förklaring till bynamnet Ola (in villa Olum 1366) i Bladåkers socken i Närdinghundra härad, vilken gränsar till Olands härad. Ola ligger vid en skarp krök i Olandsåns lopp, som vid byn svänger från östlig till nordvästlig riktning. Denna åkrök skulle vara det sakliga underlaget för det ansatta ånamnet. Bynamnet Ola kan emellertid också förklaras utifrån fsv. ol ’rem’, syftande på den långsträckta ås som byn ligger på. Något samband mellan Oland och bynamnet Ola synes emellertid inte kunna påvisas.

Oleby tätort, Fryksände snFryksdals hdVärmland. Ålingebyn 1540, Olinghebynn 1542, Ollebynn 1564. – Tätorten har vuxit fram ur en by. Namnets förled innehåller mansnamnet fsv. Ole, i de äldsta beläggen genitiv av *olingar ’Olebybor’. Efterleden är → by ’gård; by’.

Olivehult gods, Kristbergs snBobergs hdÖstergötland. Olifvenhult 1760. – Bebyggelsen bar tidigare namnet Hult, innehållande → hult. Förleden i Olivehult erinrar om släkten Oliveblad; Hans Månsson Oliveblad (död 1650) upprättade ett säteri i Hult.

Olofsböle by, Ljungby snSödra Möre hdSmåland → böle.

Olofstorp tätort, Bergums snVättle hdVästergötland. (j) Olafsthorp 1436. – Tätorten har vuxit upp kring poststationen och den 1899 öppnade järnvägen. Namnet, som ursprungligen avsåg en by innehåller genitiv av mansnamnet Olof och → torp ’nybygge’.

Olofström tätort, Jämshögs snListers hdBlekinge. – Tätortens namn gavs 1759 efter den dåvarande ägaren till ortens järnbruk, Olof Olsson. Järnbruket kallades tidigare Petrifors efter den förste ägaren, Petré, som grundade bruket 1732. Efterlederna ström och fors är vanliga i namn på järnbruk belägna vid vattendrag.

Olsfors tätort, Bollebygds snhdVästergötland. – Tätorten har föregåtts av en kvarn i Sörån (Olsfors 1868). Namnet innehåller genitiv av mansnamnet Olof. Olsfors järnvägsstation anlades vid en järnvägslinje öppnad 1894.

Olshammar tätort, gd, Hammars snSundbo hdNärke. Oshamar 1300-talets början. – Tätorten är framvuxen i anslutning till gården Olshammar. Namnet innehåller i förleden troligen ordet os ’åmynning’, dock med oklar syftning. Efterleden är dialektordet hammar ’stenig höjd, stenbacke’. Namnet har tidigt missuppfattats som en sammansättning med mansnamnet Olof.

Olskroken stadsdel, Göteborgs stadVästergötland. Ohlskroken 1676. – Namnet ska sättas i samband med begreppet olsmässkroken, olskroken, avseende tiden kring Olovsdagen den 29 juni. Detta var en ur försörjningssynpunkt kritisk tid på året, då den gamla säden kunde ta slut och årets ännu inte var skördad. Namnet Olskroken avsåg äldst en äng, som på grund av sin magra avkastning har jämförts med denna knappa tid på året.

Olstorp tätort, Stora Lundby snVättle hdVästergötland. – Tätorten har fått sitt namn från den intilliggande byn Olstorp (fsv. Olafsthorp); det innehåller mansnamnet Olof och → torp ’nybygge’.

Ombenning by, Västervåla snGamla Norbergs bergslagVästmanland. (j) Amundabygning 1400. – Namnet är sammansatt av genitiv av mansnamnet fsv. Amund och → benning ’(hytt)byggnad’. Jfr → Åmänningen.

Omberg berg, DalsLysings hdÖstergötland. Ammobiærh 1200-talets senare del? – Namnet innehåller fsv. *ama ’dimma, rök’; jfr dialektorden åmme ’ånga, imma, ljum blåst’ och åmma ’ånga, lukta’. I trakten har det sagts att Omberg åmmar, då dis eller dimma uppträder vid berget.

Onsala sn, tätort, Fjäre hdHalland. (de) Othænsæle 1231 avskr., (aff) Othænsalæ 1403. – Sockennamnet är övertaget från kyrkbyn (numera tätort). Det innehåller i förleden genitiv av gudanamnet Oden. Efterleden kan antingen innehålla en form av ordet → sal, här kanske i betydelsen ’hallbyggnad’, eller också → al. Den första uppfattningen är i dag vanligare. Platsen bör ha varit av central religiös betydelse för Onsalalandet.

Onsjö härad hd, Skåne. Othænsheret ca 1300. – Häradsnamnet innehåller gudanamnet Oden. Det hör därmed till en liten exklusiv grupp distriktsnamn, som innehåller gudanamn som förled (jfr → Frösthult, → Luggude härad); → Odensjö(n) i Röstånga socken i Onsjö härad är troligen ett ungt sjönamn, sekundärt bildat till häradsnamnet. I princip är det annars möjligt att fda. Othinshærath har bildats till ett sammansatt ortnamn med gudanamnet som förled. Den moderna formen Onsjö, med sjö som efterled, uppträder först mot slutet på 1600-talet. Den föregås av danska 1500-talsformer som Oensse, undantagsvis även Oensøe o. 1590.

Onslunda sn, tätort, Ingelstads hdSkåne. (aff) Othænslundæ 1401 (avser kyrkbyn). – Sockennamnet, som är lånat från kyrkbyn (nu en tätort), minner om att det på platsen har funnits en lund helgad åt guden Oden.

Ope tätort, Brunflo snJämtland. (a) Opo 1346. – Tätorten är framvuxen ur en by. Bynamnet återgår på *Opa, ett äldre namn på Opeån. Ånamnet, som sammanhänger med fvn. óp ’rop, skrik’, syftar på ljudet från ån och kan översättas med ’den ropande, skrikande (ån)’ e.d.

Oppeby sn, Kinda hdÖstergötland. Vppeby 1300. – Socknen har fått sitt namn från en by (numera kallad Stjärnvik). Namnet innehåller → by ’gård; by’ och betyder ’gården (byn) där uppe (högre upp än intilliggande bebyggelse)’.

Oppmanna sn, Villands hdSkåne. (aff) Opmadinge (avser kyrkbyn) 1479. – Sockennamnet, ett ursprungligt fda. *Upmathung, är givet efter kyrkbyn och betecknade ursprungligen den övre, avsnörda, delen av Oppmannasjön, invid vilken kyrkan är belägen. Namnet är sammansatt av adverbet upp och ett sjönamn *Mathung, en bildning till fda. math ’fuktig äng, strandäng’.

Oppunda härad hd, Södermanland. (in) communi placito Vppunde [’på Oppunda allmänna ting’] 1340, (in) Vppundia (latiniserat) 1346 avskr., (i) Oppunde 1357. – Fsv. Oppund/Uppund innehåller liksom några uppländska hundaresnamn det hund som är en föregångare till → hundare. Förleden innehåller adverbet fsv. up, op ’upp’, här avseende läge längre upp, nämligen från Östersjön sett.

  Vid sidan av Oppund/Uppund uppträder under medeltiden så småningom Oppunda/Uppunda hundare (hæradh), där formen på -a historiskt sett är att fatta som genitiv av en plural inbyggarbeteckning på -ar.

Oran dialektal benämning på Oreälven, Dalarna → Ore.

Orbaden badort, samhälle, Arbrå snHälsingland. – De fina sandstränderna vid → Orsjön var ett turistmål redan på 1920-talet. Namnet är känt sedan invigningen av Orbadens badrestaurang i juni 1926. – Bild 57.

Orsjön sjö, Arbrå snHälsingland. Orn lacus senare delen av 1600-talet. – Sjönamnet innehåller den dialektala formen or ’grus, sand’ av ordet ör och syftar på sjöns sandstränder.

Ore sn, Dalarna. Oretth 1541 (avser en by). – Namnet kan vara en ursprunglig sammansättning, fsv. Oruhedh. Efterleden är i så fall hed i betydelsen ’torr, tallskogsbevuxen mark’. I förleden ingår genitiv av fsv. *Ora, avseende Oreälven (kallad bl.a. Oran och Öran i folkmålen längs älven). *Ora är bildat till or, en dialektal sidoform till → ör ’grus(bank)’. Stavningen Ore i stället för Oret o.d. slår igenom i jordeböckerna i slutet av 1700-talet. 

Orkesta sn, Seminghundra hdUppland. Orcuste, ecclesia Orkasta 1344. – Socknen har övertagit namnet från en by, troligast motsvarande dagens Orkestaby nära kyrkan. I förleden kan ingå mansnamnet fsv. Orøkia som betyder ’slarver’ o.d. Efterleden är → sta(d).

Orlunda sn, Aska hdÖstergötland. Odhlunda sokn 1385. – Socknen har fått sitt namn från kyrkbyn. Förleden är oklar; efterleden innehåller lund ’skogsdunge’.

Ormaryd tätort, Norra Solberga snSödra Vedbo hdSmåland. (de) Ormaryd 1380-talet. – Tätorten har vuxit fram kring järnvägslinjen, som öppnades för trafik 1873. Namnet, efter grannbyn Ormaryd, innehåller i förleden genitiv pluralis av ordet orm eller genitiv av det i runsvenskan belagda mansnamnet Ormi. Efterleden är → ryd ’röjning’. 

Ormesberga sn, Norrvidinge hdSmåland. (j) Ormsbergiæ sogn 1407, (i) Ormarsberge sogn 1470-talet. – Socknen synes ha fått sitt namn efter prästgården. Förleden innehåller troligen genitiv av mansnamnet fsv. Orm, men det mer sällsynta namnet fsv. Ormar kan också komma i fråga (jfr belägget från 1470-talet). Efterleden är pluralis av berg, avseende höjder vid kyrkan. 

Ornunga sn, Gäsene hdVästergötland. Ornunga sokn 1402. – Socknen har fått sitt namn från kyrkbyn. Det innehåller en plural inbyggarbeteckning på -ung (→ inge), kanske till ett ännu äldre ortnamn som innehållit orne ’fargalt’.

Ornäs tätort, Stora TunaTorsångs snrDalarna. (i) Wrnæss 1491 (avser byn Ornäs i Torsång). – Tätorten är framvuxen kring en år 1876 tillkommen post- och järnvägsstation i Stora Tuna. Stationen anlades nära utmark till byn Ornäs i Torsång och fick namn efter byn. Förleden i bynamnet, äldst omnämnt 1368, är or, en dialektal sidoform till → ör ’grus(bank)’. Efterleden syftar på det näs i sjön Runn som byn ligger på.

Ornö sn, Sotholms hdSödermanland. Ornæ ca 1300, Ornøø 1476. – Socknen har namn efter sin huvudö, där kyrkan ligger. Om namnet äldst lytt *Orn kunde det vara en bildning till ett fornnordiskt ord *or ’skydd’. Om namnet redan från början varit Ornö, dvs. en sammansättning med ö, skulle förleden kunna innehålla fsv. orun eller oran ’fejd, blodshämnd (som skydd för äran)’, också detta med en ursprungligare betydelse ’skydd’. Kanske har namnet sin förklaring i att man vid färd längs en inre farled sett ön som ett värn mot havets stormar. 

-orp → torp.

Orrefors tätort, Hälleberga snUppvidinge hdSmåland. – Tätorten har utvecklats ur bebyggelsen vid Orrefors järnbruk med privilegier från 1726 och järnvägsstationen Orrefors vid en 1876 öppnad linje. Efterleden fors syftar på den fors i Vapnebäcksån vid vilken järnbruket anlades. Förleden sammanhänger med förleden i Orranäs (Arnanes 1538, Ornaness 1539, Orrenes 1558), avseende en nu försvunnen gård på ett näs i Orranäsasjön strax väster om Orrefors. Hur namnen förhåller sig till varandra och vilken innebörd deras förleder har är oklart.

Orrviken tätort, Sunne snJämtland. (ij) Arwik 1365. – Tätorten har utvecklats ur en by. Förleden är otolkad. Efterleden innehåller vik, åsyftande en vik av Storsjön, oklart vilken.

Orsa kn, sn, tätort, Dalarna. ecclesie Orosum 1325. – Sockennamnet har möjligen övertagits från nuvarande Kyrkbyn. Denna by har med tiden vuxit ut till dagens tätort. Namnet, fsv. *Oruos, *Oruus, har från början syftat på Oreälvens mynning i Orsasjön. I förleden ingår genitiv av fsv. *Ora, avseende Oreälven (→ Ore) och bildat till or, en dialektal sidoform till → ör ’grus(bank)’. Efterleden är os ’mynning’ eller *us, en dialektal variant av detta ord. Som bebyggelsenamn har namnet fått plural form (se inl. 3.3.1), fsv. *Oruosa (*Oruusa), varav Orsa.

Orust kn, ö, Orusts östravästra hdBohuslän. (j) Orðost 1320. – Namnet, som äldst tillkommit ön, innehåller i förleden troligen en motsvarighet till fornengelskans waroð ’strand’. Efterleden är omdiskuterad. Möjligen ingår häri fvn. vôzt ’fiskeplats’. Önamnets innebörd skulle kunna vara ’ön invid stranden (kusten), där fisket är gott’.

Orusts västra härad hd, Bohuslän. – Häradet omfattar västra delen av ön → Orust. Den östra delen utgörs av → Orusts östra härad.

Orusts östra härad hd, Bohuslän. – Häradet omfattar östra delen av ön → Orust. Jfr → Orusts västra härad.

Osby sn, tätort, Östra Göinge hdSkåne. (de) Osby 1200-talets förra del. – Socknen har sitt namn efter kyrkbyn (nu en tätort). Förleden är os ’åmynning’ med syftning på läget vid Driveåns utflöde i Osbysjön. Efterleden är → by ’gård; by’.

Osbyholm tätort, gods, Hörby snFrosta hdSkåne. – Namnet innehåller i förleden bynamnet Osby (in uilla Oesbyy 1182 sen avskr.), sammansatt av os ’åmynning’ och → by ’gård; by’. Detta åsyftar byns ursprungliga läge vid Hörbyåns utflöde i Ringsjön. I namnet på det ur byn utbrutna godset Osbyholm (Ousbygaard 1589, Ousbyholms gård 1754) har efterleden → holm tillagts efter mönster av äldre namn på slott och herresäten. Tätorten Osbyholm sydöst om godset har vuxit fram kring en nu nedlagd järnvägsstation, öppnad 1897.

Oset naturreservat vid Svartåns mynning, Örebro stadNärke. (i) Aositth 1483. – Namnet innehåller fsv. a-os ’åmynning’, åsyftande Svartåns mynning i Hjälmaren.

Oskar sn, Södra Möre hdSmåland. – Socknen bildades 1847 genom utbrytning ur Mortorps socken. Den fick namn efter Oskar I (1799–1859), kung från 1844.

Oskar-Fredriksborg tätort på Rindö, Vaxholms stadUppland. – Tätorten har utvecklats ur en befästning med detta namn, tillkommen 1870–78 och namngiven efter kung Oskar II, tillträdd 1872, vars prins- och författarnamn var Oscar Fredrik. Det kan väl inte uteslutas att man vid namnsättningen inspirerades av att en vid denna tidpunkt övergiven, på motsatta sidan av sundet Oxdjupet belägen befästning i Värmdö socken kallades Fredriksborg. Denna hade uppförts 1735 och namngivits efter den dåvarande kungen, Fredrik I.

Oskarshamn kn, stad, Småland. – Staden återgår på fiskeläget och hamnen Döderhultsvik, från mitten av 1600-talet lydköping främst under Kalmar. Döderhultsvik (Döderhult wijk, Dörelt wijk 1634 avseende en ort, Dörels wijk 1634 avseende en vik) har som förled sockennamnet → Döderhult och som efterled vik med ursprunglig syftning på den vik av Kalmarsund som ledde in mot kyrkbygden i Döderhult. Vid stadsbildningen 1856 ändrades namnet till Oskarshamn. I förleden ingår den dåvarande kungen Oskar I:s namn. Efterleden anknyter till ortens funktion som hamnstad.

Oskarström tätort, Enslövs snTönnersjö hdSlättåkra snHalmstads hdHalland. Oscarströms sågverk 1864, Oscarsström 1867. – Tätorten återgår på ett industrisamhälle. I förleden ingår förnamnet på en bruksbokhållare Oscar Björkman. År 1844 köpte han strömfallet i Nissan, vilket förklarar efterleden, och anlade där ett sågverk och en tullkvarn. För den 1877 tillkomna järnvägs- och poststationen tillämpades stavningen Oskarsström, av okänd anledning ändrad till Oskarström år 1939. 

Ostnäset näs vid Bottenviken, Byske snVästerbotten → Ostvik.

Ostra by, Sundby snÖsterrekarne hdSödermanland. (J) Olustrom 1320-talet Erikskrönikan (handskrifter 1400-talet). Byn var under medeltiden centrum i Olustra skiplagh. – Efterleden återgår sannolikt på en form av fsv. *vazter ’fiskeplats ( Alvastra). Förleden Ol- torde innehålla en motsvarighet till fvn. ól ’rem’, syftande på en höjdsträckning mellan Mälaren i norr och den forna Kafjärden i söder.

Ostträsket sjö, Byske snVästerbotten → Ostvik.

Ostvik tätort, Byske snVästerbotten. Osteuik 1539. – Tätorten återgår på en by. Namnet har från början syftat på en havsvik, av allt att döma en nu uppgrundad inre del av Ostviksfjärden längs Storbäckens lopp vid byn. Då en sjö ett par kilometer uppströms Storbäcken heter Ostträsket, skulle förleden i Ostvik enligt ett tolkningsförslag kunna innehålla ett äldre namn på bäcken, *Osta, dock ovisst med vilken innebörd. Till osäkerheten bidrar att ett näs sydöst om byn ut mot havet heter Ostnäset. Kanske hör namnet, som uttalas »Åsstvik», på något sätt ihop med matvarubeteckningen ost, på Byskemål »åsst». 

Othem sn, Gotland. Oteim 1336, (af) otaim 1400-talet (med runor). – Sockennamnet är sannolikt övertaget från en bebyggelse svarande mot nuvarande Othemars. Det innehåller i efterleden → hem ’boplats; gård’. Förleden är dunkel.

Othemars gd, Othems snGotland → Othem.

Ottarp sn, Luggude hdSkåne. ecclesie Othæthorp 1351. – Sockennamnet avsåg äldst kyrkbyn. Det är sammansatt av genitiv av mansnamnet fda. Otti och → torp ’nybygge’.

Ottarshögen stor gravhög, Vendels snÖrbyhus hdUppland. Utters högen 1675, Otters högen 1677. – De båda äldsta beläggen tycks ingå i en folklig tradition, likaså den år 1931 bland ortsbor noterade uttalsformen »Uttershögen». Förleden innehåller sannolikt mansnamnet Ottar, som i traderingen associerats med ordet utter. Den i graven lagde stormannen, död ca 500 e.Kr., kan enligt en forskningstradition vara sveakungen Ottar Vendelkråka. Hans historiska existens är emellertid mycket osäker. Det är ovisst om det föreligger något sakligt samband mellan honom och högens folkliga namn.

Ottenby gd, naturreservat, Ås snGräsgårds hdÖland. ecclesie (de) Othanby 1279 (avser Ås socken), (pro) curia mea [’(för) min gård’] Othamaby 1293. – Naturreservatet omfattar mark till Ottenby gård. Gården var under medeltiden i Nydala klosters ägo men omvandlades på 1500-talet till kungsladugård. Ottenby föregick → Ås som sockennamn. Förleden innehåller troligen genitiv *Otama av ett mansnamn fsv. *Otami ’den otame, den motspänstige’; ett mansnamn Otamr (’otam’) är omnämnt på en sörmländsk runsten.

Otterbäcken tätort, Amnehärads snVadsbo hdVästergötland. – Tätorten har fått sitt namn från gårdar (Otter becken 1634) belägna vid en bäck; förleden innehåller den västgötska dialektformen ot(t)er av djurbeteckningen utter. Otterbäcken fick järnvägsstation under 1800-talets senare del och var då också lastageplats vid Vänern.

Otterstad sn, Kållands hdVästergötland. (jn) Otars staðum 1283 (avser prästgården). – Socknen har fått sitt namn från gården Otterstad (Stommen) (→ Stommen). Det plurala (se inl. 3.3.1) ortnamnet innehåller genitiv av mansnamnet Ottar och i efterleden → sta(d).

Ottravad sn, Vartofta hdVästergötland. Oterwadh sokn 1397. – Socknen har fått sitt namn från kyrkbyn. Det innehåller i förleden fornsvensk genitiv pluralis av den västgötska dialektformen ot(t)er av djurbeteckningen utter och i efterleden vad ’vadställe’. Byn ligger nära ån Ösan.

Ova sn, Kinnefjärdings hdVästergötland. Oowa 1361 (avser kyrkbyn). – Socknen har fått sitt namn från den nu försvunna kyrkbyn, som låg vid Mariedalsån, ovanför dess nedre lopp. Ova kan innehålla ett forntida fors- eller strömnamn, fsv. *Ovi ’den övre’, eller ett gammalt ånamn med samma innebörd.

Ovansjö sn, Gästrikland. Owansyo 1330-talet. – Namnet, som innehåller prepositionen ovan ’ovanför’ och sjö, har från början betecknat den nuvarande kyrktraktens läge högre eller längre upp mot land från Storsjön räknat.

Ovanåker by, Torsåkers snGästrikland → Torsåker.

Ovanåker kn, sn, tätort, Hälsingland. Offuanååker 1542 (avser en by). – Tätorten har utvecklats kring Kyrkbyn med närliggande bebyggelser och den efter socknen namngivna järnvägsstationen vid en 1899 öppnad bana. Ovanåkers socken bröts ut ur Alfta 1639 och fick namn efter kyrkbyn, som då hette Ovanåker. Förleden är prepositionen ovan ’ovanför’, efterleden → åker. Namnet har ursprungligen betecknat ett bebyggelseläge högre eller längre upp i förhållande till en närbelägen åker. I jordeböckerna brukas Ovanåker som kyrkbynamn ännu 1761 men är 1825 ersatt av Kyrkbyn. 

Ovesholm tätort, gods, Träne snGärds hdSkåne. – Tätorten har vuxit fram kring en 1882 öppnad järnvägsstation, vilken namngavs efter det ett par kilometer nordväst därom belägna godset Ovesholm (Aggisholm 1586 avskr., Ofvisholm 1589 avskr., Owisholm 1624, Affuesholm 1626, Åkesholm 1671, Åkesholm som ock kallas Owitsholm 1767). Godsets namn innehåller i förleden mansnamnet fda. Aghi, varav under medeltiden även fanns en variantform Owe. Förleden har senare kommit att anknytas till mansnamnet Åke (fda. Aki). Efterleden → holm kan åsyfta gårdens ursprungliga läge invid norra änden av Ovesholmssjön på en holme, avgränsad av sjön, en bäck och sankmarker, men efterleden kan också ha givits i statushöjande syfte.

Oviken sn, Jämtland. (De) Owik 1344. – Namnet har från börjat åsyftat den i socknen inskjutande Myrviken, en stor vik av Storsjön. Troligen avsåg namnet vid sockenbildningen all bygd kring viken. Förleden är oklar. Möjligen ingår däri det bland annat från Jämtland kända dialektordet od ’liten fisk, fiskyngel’. I källorna dyker bestämd form av namnet upp i slutet av 1400-talet (j Owiiken 1470) men blir inte vanlig förrän i mitten av 1500-talet. 

Oviksfjällen fjällmassiv, Ovikens snJämtland. – Namnet anger läget i socknen → Oviken. Fjällets sydsamiska namn Luvlietjahkh är sammansatt av luvlie- ’öst’ och pluralis av tjahke ’fjäll(topp)’.

Oxelösund kn, stad, Södermanland. Oxløsundh 1438. – Hamnstadens namn bars i begynnelsen av ett sund vid ön Oxelö (Oxløø 1438). Önamnet innehåller trädbeteckningen oxel. Under 1800-talet fanns på platsen järnvägs- och poststation och gästgivargård.

Oxie sn, tätort, Oxie hdSkåne. (in) uilla Oshœgu 1100-talets mellersta del (avser kyrkbyn). – Socknen har sitt namn efter kyrkbyn (nu en tätort). Detta ursprungligen sammansatta namn innehåller i förleden os, antingen i betydelsen ’källsprång’ med syftning på ett sådant i backlandskapet nordost om byn nära de mäktiga Kungsbackarna eller i betydelsen ’åmynning’, i så fall troligen med syftning på Oxiebäckens mynning i en nu försvunnen våtmark strax öster om kyrkbyn. Efterleden är → hög. Jfr → Oxie härad och → Kristineberg.

Oxie härad hd, Skåne. Oshøgheret ca 1300. – Häradet har namn efter kyrkbyn i socknen → Oxie.


                   P 

                      
                      Padjelanta nationalpark,
                      Jokkmokks sn
                      Lappland.
                       – Namnet är en försvenskning av lulesam. Badjelánnda ’högland’, vars efterled lánnda
                      ’land(område)’ är ett ungt nordiskt lån. Namnet syftar på renbeteslandet närmast Norge.  

                      
                      Paittasjärvi sjö i Kalixälvens vattensystem,
                      Lappland.
                       Paitze 1568. – Namnet är en till meänkieli anpassad form av sjöns nordsamiska namn Báittasjávri.
                      Förleden är kanske en omvandling av sam. spáittas ’snabb, kvick’, med syftning på det snabbt
                      strömmande vattnet vid sjöns utlopp, som nu kallas Báittasluspi (luspi ’utlopp, forsnacke’), meänk.
                      Paittasluspa. Efterleden meänk. järvi, nordsam. jávri betyder ’sjö’.  

                      
                      Pajala kn,
                      sn, tätort,
                      Norrbotten.
                       Paiala 1603 (avser byn). – Det meänkieliska sockennamnet är lånat från byn, vars namn
                      är bildat till personnamnet Pajainen (byns förste bebyggare) med tillägg av en
                      boplatsangivande ändelse -la. I personnamnet ingår paja ’smedja’. Ortens
                      nordsamiska namn Bájil förefaller att återgå på det meänkieliska namnet.  

                      
                      Partille kn, sn,
                      Sävedals hd
                      Västergötland.
                       parrochie Parthellæ 1362 avskr. – Kyrkbyn har givit socknen dess namn, som i efterleden innehåller
                      hälla ’stenhäll’. Förleden är dunkel.  

                      
                      Pataholm samhälle,
                      Ålems snStranda hd
                      Småland.
                      (j) Pata 1504. – Namnets förled innehåller fsv. pate, pata ’fiskegård’, här avseende fasta redskap
                      för fiske vid kusten eller i Alsteråns nedre lopp. Platsen hette tidigast endast Pata.
                      Efterleden holm lades till vid mitten av 1600-talet och
                      syftar på den nu uppgrundade holme på vilken samhället huvudsakligen är beläget.  

                      
                      Pater Nosterskären ögrupp,
                      Klädesholmens snTjörns hd
                      Bohuslän.
                      Pater noster 1583. – Namnet Pater Noster är vida spritt över världen. Det
                      gemensamma för sådana lokaler är farvattnens farlighet för sjöfarande.
                      Sjömännen ska här ha läst bönen Fader vår (på latin Pater noster).  

                   

                      
                   
                

                   
                

                

                   
                
                

                   
                

                   
                   Pauliström tätort,
                   Karlstorps snÖstra hd
                   Småland.
                    – Tätorten har vuxit upp kring ett gammalt järnbruk (Pauliströms Järnbruk 1770),
                    som anlades 1726 av major Vilhelm Mauritz Pauli.  

                   
                   Paviken vik,
                   Västergarns sn
                   Gotland.
                    – Tyvärr saknas äldre belägg för detta namn, vilket försvårar en tolkning. Förleden skulle dock
                   kunna innehålla en sammandragen form av ordet pada. Detta uppträder i svenska ortnamn och
                   dialekter i östra Sverige och Finland, ofta med syftning på flack och sank
                   terräng, gärna invid stränder (jfr Medelpad). En sådan innebörd skulle passa
                   bra även för Paviken. Ordets ursprung är dock dunkelt och det kan inte uteslutas att det i gamla
                   ortnamn har en mer specialiserad betydelse. Namnet har sitt intresse inte minst för att det
                   under yngre järnåldern fanns en viktig hamn vid Paviken.  

                   
                   Pelarne sn,
                   Sevede hd
                   Småland.
                   (in) Pilernom 1330 avskr. – Socknen har övertagit namnet från kyrkbyn. I förleden ingår möjligen
                   trädbeteckningen pil. Efterleden innehåller arin ’grusö, grusig mark’.  

                   
                   Pello tätort,
                   Övertorneå sn
                   Norrbotten.
                    – Orten delas av riksgränsen i en svensk och en finsk del. Namnet, äldst belagt 1539, återgår
                   kanske på nordsam. biellu ’skälla, klocka’ (nordiskt lånord), som kan ha varit förleden i en
                   samisk namnform på sjön Pellonjärvi. Sjön ligger på den finska sidan av gränsen.  

                   
                   Pengsjö by,
                   Vännäs sn
                   Västerbotten.
                   Pengesiö 1539. – Namnet är givet efter sjön vid vilken byn är belägen. Det är en försvenskning av sydsam.
                   *Biengejaevrie, sammansatt av en dialektal form av bïenje ’hund’ och jaevrie ’sjö’.  

                   
                   Penningby gods,
                   Länna snFrötuna och Länna skg
                   Uppland.
                   (in) Pitingæby 1339. – Godsets huvudbyggnad uppfördes troligen på 1540-talet och övertog namnet från
                   en där belägen by. I förleden ingår genitiv pluralis av fsv. *pitingar ’folk
                   bosatta i en dalkjusa’, bildat till det bland annat från Uppland kända
                   dialektordet pita ’dalkjusa, liten trång dal’. Efterleden är by ’gård; by’.
                   Namnet genomgick redan under medeltiden ljudutvecklingen Pitingaby &gt;
                   *Pidhingaby &gt; *Pingaby, vilket omtolkades som Pinningby (jfr Pinningaby
                   1413) och Penningby, det sistnämnda möjligen under påverkan från ätten
                   Flemmings släktvapen som visar åtta guldpenningar.  

                   
                   Persberg tätort,
                   Färnebo snFärnebo hd
                   Värmland.
                   Persberg 1651. – Tätorten, som har vuxit fram kring ett gruvfält, innehåller mansnamnet Per och berg i
                   betydelsen ’gruvfält’.  

                   
                   Persbo tätort,
                   Ludvika sn
                   Dalarna.
                    Perssboda 1539. – Tätorten återgår på en by. Förleden innehåller mansnamnet Per, efterleden
                    pluralis av bod, här troligen avseende fäbodar.  

                   
                   Pershagen tätort,
                   Tveta snÖknebo hd
                   Södermanland.
                    – Tätorten är framvuxen ur bebyggelse tillkommen under 1900-talets första år.
                   Namnet påstås ha sin upprinnelse i att en torpare Per var bosatt på en plats
                   kallad Haga intill den första nybebyggelsen. Då det dåvarande Pershagen och det
                   närbelägna Bränningestrand hade vuxit samman, uppstod diskussion om vilket
                   sammanfattande namn den på detta sätt uppkomna tätorten borde ha. Frågan
                   avgjordes i och med att den 1938 inrättade postanstalten fick heta Pershagen.  

                   
                   Persnäs sn,
                   Åkerbo hd
                   Öland.
                   (de …) Pescnes ca 1320 avskr., Petznes 1404. – Namnet är äldst omnämnt på 1280-talet och har
                   från kyrkbyn förts över på socknen. Förleden synes äldst ha varit genitivformen Pets- av mansnamnet
                   Peter. Den har under 1500-talet förenklats ytterligare till Pes(s)-, en form som var
                   obegriplig och ledde till en omtolkning av förleden till Pers-. Efterleden
                   syftar på den höjdsträckning där byn ligger; ordet näs tycks i dessa trakter av
                   Öland ha kunnat användas om de nordöst-sydvästliga åsar som dominerar landskapet.  

                   
                   Perstorp sn, tätort,
                   Norra Åsbo hd
                   Skåne.
                   (j) Pætherstorp 1504. – Sockennamnet, som ursprungligen avsåg kyrkbyn, innehåller mansnamnet Per
                   (Peter) och torp ’nybygge’. Tätorten har vuxit fram kring den strax öster om
                   kyrkbyn belägna järnvägsstationen, öppnad 1875.  

                   
                   Persön tätort,
                   Nederluleå sn
                   Norrbotten.
                   (i) Pedersöö 1480, Persöön 1539. – Tätorten är framvuxen ur en by. Förleden innehåller mansnamnet
                   Per (Peder), här möjligen avseende en år 1339 som testamentsvittne omtalad person, Petrus »in
                   Øø». Efterleden syftar på den forntida, numera landfasta ö som byn ligger på.  

                   
                   Petsarve gårdnamn,
                   Gotland.
                    arve.  

                   
                   Pieljekaise nationalpark,
                   Arjeplogs sn
                   Lappland.
                    – Namnet, som är givet efter ett fjäll i parken, är en försvenskning av pitesam. Bieljegájsse,
                   sammansatt av genitiv av bällje ’öra’ och gájsse ’spetsig topp’. Fjället, som har två
                   öronliknande toppar, kallades tidigare av svenskspråkiga för Örfjäll.  

                   
                   Piksborg borgruin,
                   Annerstads snSunnerbo hd
                   Småland.
                   Piikxborgh 1402. – Namnet har förknippats med frälsesläkten Pik.  

                   
                   Pilgrimstad tätort,
                   Revsunds sn
                   Jämtland.
                    Pelagrimsstaden 1749 (avser slåttermark). – Tätorten är framvuxen kring en 1879 inrättad järnvägs-
                   och poststation, namngiven efter en närbelägen bebyggelse. I förleden ingår
                   pilgrim. Efterleden är stad ’båtplats’. Pilgrimstad ligger vid västra änden av
                   Anviksjön. Det anses ha gått en pilgrimsled till Trondheim här i äldre tid.  

                   
                   Pilkalampinoppi berg,
                   Los sn
                   Hälsingland.
                    – Berget ligger i Orsa finnmark. Dess namn, som i gammal lokal form lyder Pilkalammanoppi,
                   innehåller Pilkalamm, namnet på en närliggande tjärn. Tjärnnamnet är sammansatt av fi. pilkka
                   ’blecka, i trädstam uthugget märke’ och den lokala finska formen lamm ’tjärn’
                   (standardfinska lampi). Efterleden innehåller fi. nuppi ’knopp, höjd’.
                   Sammansättningen Pilkalampinoppi följer inte finskans språkregler; de genuina
                   namnformerna av ursprungligen finska namn i Orsa finnmark har på allmänna
                   kartor tidigt getts förment riksfinska, inte sällan missuppfattade, former (jfr inl. 4.1).  

                   
                   Piperskärr tätort,
                   Lofta snNorra Tjusts hd
                   Småland.
                    Räfkiärret 1780, Piperskärr 1880. – Tätorten har vuxit fram kring en gård (längre tillbaka torp)
                   med detta namn. I förleden ingår släktnamnet Piper. Efterleden är kärr. Namnet lär anknyta till
                   karolinen Gustaf Abraham Piper (1692–1761), år 1738 boende på Gränsö herrgård, som torpet lydde under.
                   Bakgrunden och tidpunkten för namnbytet från Rävkärret till Piperskärr är okända.  

                   

                      
                   
                

                   
                
                

                   
                
                

                   
                

                   
                   Pite lappmark del av Lappland,
                    – Namnet är ursprungligen en historisk-administrativ benämning på samebygden som handels- och
                   beskattningsområde. Det är givet efter huvudorten Piteå i Norrbotten.  

                   
                   Pite-Rönnskär ö med fiskeläge och väderstation,
                   Byske sn
                   Västerbotten.
                    – Ön och fiskeläget kallas också enbart Rönnskär (Rönskiär 1743).
                   Med tillägget Pite har man velat skilja namnet från andra Rönnskär, två inom
                   socknen och ett vid Skellefteå (Rönnskärsverken). Pite-Rönnskär ligger nära
                   gränsen till förutvarande Piteå socken (efter utbrytning 1918 Hortlax socken) i
                   Norrbotten. Förleden i Rönnskär utgörs av trädbeteckningen rönn. Efterleden
                   anger att ön var ett skär vid namnets tillkomst.  

                   
                   Piteå kn,
                   stad, sn,
                   Norrbotten.
                    (in) Pitu 1339. – Orten har sitt namn efter den gamla centralorten, som är namngiven efter
                   Piteälven. Dess pitesamiska namn Bidum, umesam. Byöhđame, avser
                   också primärt älven. För stavningen -eå Bureå.
                   Ur socknen utbröts 1686 Piteå stadsförsamling.  

                   
                   Piteälven älv,
                    Norrbotten och Lappland.
                    – Namnet, vars ursprung diskuterats utifrån svenska, finska och samiska, saknar ännu säker
                   tolkning. Älvens nuvarande umesamiska namn Byöhđameiednuo, pitesam. Bidumiedno, innehåller
                   efterleden iednuo ’älv’. Jfr Piteå.  

                   
                   Pjätteryd sn,
                   Sunnerbo hd
                   Småland.
                   (j) Piadoryd, (ij) Piæderyz sokn 1400. – Sockennamnets ursprungliga syftning är oklar.
                   Någon historiskt belagd kyrkby finns inte utan endast en prästgård. Namnet kan i förleden
                   innehålla genitiv av en personbeteckning bildad till dialektordet pjätt ’litet barn; slag med
                   handen; fjärt’. Efterleden är ryd ’röjning’.  

                   
                   Polacksbacken stadsdel,
                   Uppsala stad
                   Uppland.
                    Pålackz Bachan 1663 (avser ett åsparti). – Fram till 1982 var Upplands regemente förlagt hit.
                   Namnet avsåg först delen av Kronåsen norr om regementsplatsen, vilket förklarar efterledens
                   backe. Förleden har tolkats som antingen nationalitetsordet polack eller
                   släktnamnet Pollack. I det förra fallet skulle namnet kunna minna om vissa icke
                   närmare kända omständigheter kring den svensk-polske kung Sigismunds kröning på
                   Uppsala slott 1594. En annan förklaring, som kanske är sannolikare, tar fasta
                   på att en man som hette Bertil Pollack på 1540-talet förfogade över flera
                   tomter mellan åsen och Fyrisån.  

                   
                   Porjus tätort, kraftverk
                   Jokkmokks sn
                   Lappland.
                    – Namnet, vars lulesamiska form är Bårjås ’Seglet’, är övertaget från en gård. Den sakliga bakgrunden
                   är oklar.  

                   
                   Porla brunn brunnsort,
                   Skagershults snEdsbergs hd
                   Närke.
                    Pullerkälla 1616. – Namnet har föreslagits innehålla ett dialektord med betydelsen ’porlande’,
                   syftande på gasbubblor som stiger upp från källans botten. Brunnnens nuvarande namn Porla bygger
                   på det ord riksspråket har som motsvarighet för nämnda dialektord.  

                      
                      Porsi kraftverk,
                      Jokkmokks sn
                      Lappland.
                       – Namnet är en försvenskning av lulesam. Bårsse, som var namnet på forsen före utbyggnaden.
                      Det kan härledas ur verbet forsa och tolkas som ’den brusande (forsen)’.  

                      
                      Pukavik tätort,
                      Ysane och Mörrums snrListers hd
                      Blekinge.
                       Pugeuigs haffnn 1575. – Namnet på detta gamla fiskeläge, beläget vid en vik av
                      Pukaviksbukten, innehåller i förleden dialektordet puke ’övernaturligt väsen, djävul’,
                      också använt som mansbinamn, men namngivningsbakgrunden är okänd.  

                      
                      Pukeberg glasbruk,
                      Madesjö snSödra Möre hd
                      Småland.
                       Pukeberg 1542. – Glasbruket grundades 1871 intill byn Pukeberg (tidigare Pukaberg) strax
                      utanför Nybro. Förleden innehåller dialektordet puke ’övernaturligt väsen,
                      djävul’. Namnet kan ursprungligen ha avsett Silverberget söder om byn.  

                      
                      Pullinki berg,
                      Övertorneå sn
                      Norrbotten.
                       Pullingi 1789. – Namnet, som även påträffas i en försvenskad form Pålänge i Nederkalix sn,
                      är troligen en bildning med nki till det finska naturnamnselementet pulli
                      ’uppsvälld, pösig, rund’.  

                      
                      Puoltikasvaara by,
                      Gällivare sn
                      Lappland.
                       – Namnet avsåg ursprungligen ett berg med björniden vid byn. Det är en till meänkieli anpassad
                      form av nordsam. Buolddagašvárri, som är sammansatt av buolddagaš, ett noaord för
                      ’björn’, och várri ’berg, fjäll’. Samernas nuvarande namn på orten är Buolda
                      och på berget Buoldavárri, som innehåller buolda ’bergsluttning, backe’.  

                      
                      Påarp tätort,
                      Välluvs snLuggude hd
                      Skåne.
                       – Tätorten har vuxit fram kring en 1875 öppnad järnvägsstation vid byn Påarp (Poerup 1524). Namnet
                      innehåller mansbinamnet fda. Pa (’påfågel’) och torp ’nybygge’.  

                      
                      Pålböle by,
                      Sävars sn
                      Västerbotten.
                       böle.  

                      
                      Pålsboda tätort,
                      Sköllersta snSköllersta hd
                      Närke.
                       – Tätorten har vuxit upp kring järnvägen och den 1863 öppnade poststationen. Namnet går tillbaka
                      på en gård (Påfwalsboda 1549) som tjänstgjorde som kaptensboställe. Det innehåller
                      mansnamnet Pål (Påvel) och pluralis av bod.  

                      
                      Pålsjö stadsdel, hgd,
                      Helsingborgs stad
                      Skåne.
                       Pawelskøb 1491. – Namnet på herrgården, som givit namn åt en stadsdel, innehåller mansnamnet Pål
                      (fda. Pavel) och köp i en betydelse ’köpt gård; köpt mark’. Ombildningen av
                      efterleden till sjö uppträder äldst i mitten av 1700-talet.  

                      
                      Påryd tätort,
                      Karlslunda snSödra Möre hd
                      Småland.
                      (i) Påryd, (pa) Rydtt 1535. – Tätorten återgår på en by. Då poststation inrättades i byn 1874 fick
                      den namn efter byn och inte efter socknen trots läge nära sockenkyrkan. Den omständigheten att en
                      poststation i Undenäs socken i Västergötland hette Karlslund har möjligen spelat roll i sammanhanget.
                      Förleden i Påryd är av allt att döma prepositionen på, medan efterleden innehåller byns
                      ursprungliga namn Ryd (ryd ’röjning’). Ur prepositionsuttrycket på Ryd har
                      ett nytt bynamn Påryd och därmed också ett nytt prepositionsbruk i Påryd uppstått.  


                   

                      
                   
                

                   
                

                

                   
                
                

                   
                

                   
                   Påskallavik tätort,
                   Döderhults snStranda hd
                   Småland.
                    Paskalawich 1614, Porsskalla wijk 1634 (beläggen avser en vik). – Tätorten återgår på en köping.
                   Bebyggelsen ska förmodligen föras tillbaka till 1689 då platsen blev
                   marknadsplats och lydköping under Kalmar. Namnet har från början syftat på en
                   med hamnplats försedd vik, varav efterleden. Förleden i Påskallavik måste
                   betraktas som oklar mot bakgrund av de äldre beläggen för detta namn och för
                   ett tidigare namn på antingen Lilla Fågelö eller Hulta Fågelö (Porskäreöö 1541
                   m.fl.) i Påskallaviksfjärden. Till osäkerheten bidrar också förekomsten av den
                   alternativa namnformen Påskalle(n) för tätorten.  

                   
                   Päkkilä by,
                   Hietaniemi sn
                   Norrbotten.
                    Peckella 1539. – Bynamnet är bildat till det finska mansnamnet Pekka med tillägg av
                   ändelsen -la, som anger boplats. Vid järnvägens tillkomst på 1910-talet skapades
                   hållplatsnamnet Bäckesta som en mindre lyckad svensk motsvarighet till namnet Päkkilä.
                   Namnen har inget etymologiskt samband.  

                   
                   Pärlälven älv,
                   Jokkmokks sn
                   Lappland.
                    – Namnet har sin grund i det pärlfiske som bedrivits i älven fram till 1950-talet.
                   Älvens lulesamiska namn Silbbaädno är sammansatt av silbba ’silver’ och ädno ’älv’.
                   Det samiska ordet för ’silver’ kan tolkas som ’skatt, rikedom’ eller som ’silver(pengar)’,
                   som man fick vid avyttringen av pärlorna.  

                
                R 
                

               
                  Rabbalshede tätort,
                  Kville snKville hd
                  Bohuslän.
                  (J) Rambadzheidhi 1346. – Tätorten har vuxit upp kring järnvägen och den 1885 öppnade poststationen.
                  Namnet, som hämtats från gården Rabbalshede, anses i förleden innehålla ett
                  från kontinenten inlånat mansnamn *Ragnbaldr, fornhögtyskans Raginbald. Efterleden innehåller
                  en böjningsform av hed.  

               
                  Rackeby sn,
                  Kållands hd
                  Västergötland.
                  Rakkæby 1358. Socknen har fått sitt namn från kyrkbyn. Det med by
                  ’gård; by’ sammansatta namnet har antagits innehålla genitiv av ett mansnamn fsv. *Rakke.  

               
                  Ráddnávrre sjö i Lilla Luleälvens vattensystem,
                  Jokkmokks sn
                  Lappland.
                  Ráddnávrre sjö i Lilla Luleälvens vattensystem, Jokkmokks sn, Lappland. – Det
                  lulesamiska namnet, med försvenskad stavning Randijaure,
                  är en sammandragen form troligen av ráddna ’kamrat, granne’ och jávrre ’sjö’.
                  Namnet är överfört på byn Randijaur, sam. Ráddnávrre.  

               
                  Ragunda kn, sn,
                  Jämtland.
                  (de) silua Rawnd [’(från) Ragundaskogen’], (apud) ecclesiam Rawndir 1290.
                  – Socknen har sannolikt lånat namnet från en medeltida gård eller by vid vilken
                   kyrkan uppfördes nära Indalsälven. Möjligen fungerade namnet vid sockenbildningen
                   som ett slags bygdenamn. Namnet har, troligast i formen fsv. Ravund, från början
                   åsyftat ett 25 km långt, bredare parti av Indalsälven. Mellan kyrkbygden i Ragunda
                   och den nu försvunna Storforsen utgjorde detta snarast en långsträckt sjö,
                   Ragundasjön. Större delen av detta vattenområde tömdes genom mänskligt ingrepp
                   1796 (se Döda fallet). Ravund är en bildning med -und
                   antingen till (ett ord besläktat med) dialektordet rave ’trasa, fragment, kvarleva’
                   (Jämtland), ’(ej sammanhängande) slåtterremsa; kil eller utkant från ett fält’
                   (Härjedalen) eller till ett ord besläktat med revel ’sandbank, ås’. I vilketdera
                   fallet bör namnet ha sin bakgrund i det kända faktum att Ragundasjön kännetecknades
                   av långsträckta små öar och uddar. De första originalskrivningarna med g i stället
                   för v dyker upp mot slutet av 1400-talet men slår inte igenom förrän under 1600-talet.
                   Ett äldre uttal med v, »Raven», har bevarats in i vår tid.  

               
                   Ráhpaädno fjällälv i Sareks nationalpark,
                   Jokkmokks sn
                   Lappland.
                   – Det lulesamiska namnet, som tidigare skrevs Rapaätno,
                   har föreslagits innehålla det från fi. rapa ’gyttja, slam, dy’ lånade liktydiga ráhpa
                   med syftning på älvens sedimentrika vatten. Förleden har också sammanhållits med
                   adjektivet ráhpat ’rikt givande (om fiskeställe); snabb (att färdas), strid, stark (om
                   vattendrag)’. I älvens svenska namn Rapaälven är efterleden en översättning av
                   lulesam. ädno.  

               
                   Ramdala sn, tätort,
                   Östra hd
                   Blekinge.
                   ecclesie Randala 1330-talet, ecclesie Rafndalæ 1345. – Sockennamnet, som är givet
                   efter kyrkbyn, är sammansatt av fda. rafn ’korp’ och dal. Tätorten strax norr om
                   kyrkbyn har vuxit fram kring  en järnvägsstation vid en bana öppnad 1899.  

                
                  Ramkvilla sn,
                  Västra hd
                  Småland.
                   (j) Ramqwilla sokn 1407. – Kyrkbyn har givit socknen dess namn, som i efterleden
                   innehåller en form av dialektordet kvill ’åförgrening’, här åsyftande en förgrening
                   i det vattendrag som faller ut i Ramsjön. I förleden ingår troligen dialektordet
                   ramm ’fuktig äng’. Även fsv. ramn ’korp’ kan komma i fråga.  

               
                  Ramlösa stadsdel hälsobrunn,
                  Helsingborgs stad
                  Raus sn Luggude hd
                  Skåne.
                   – Den 1707 öppnade hälsobrunnen är namngiven efter läget invid de gamla
                   byarna Västra Ramlösa i Helsingborgs stad och Östra Ramlösa i Välluvs socken,
                   Luggude härad, ursprungligen en enda by (in Ramfløse 1349 avskr., aff Ramløøsæ
                   1499). Namnet är sammansatt av skånskans ramm ’fuktig äng’ och lösa
                   ’glänta; äng’.  

               
                  Ramnäs sn, tätort,
                  Snevringe hd
                  Västmanland.
                   (j) Rampnes sokn 1384, (j) Ramnæs sokn 1412. – Socknen har troligen fått sitt namn
                   från den gamla kyrkbyn. Det innehåller i förleden fsv. ramn ’korp’ eller möjligen
                   dialektordet ramm ’fuktig äng, sankmark’. Efterleden åsyftar ett näs i sjön Gnien.
                   Tätorten har vuxit fram kring det 1590 grundade Ramnäs bruk strax norr om kyrkan.  

               
                  Ramsberg sn, tätort,
                  Lindes och Rambergs hd
                  Västmanland.
                  (i) Rampnszberg sogn 1540, Ramshytte Capell 1589. – Socknen har fått sitt namn
                  från kyrkbyn. Det kan äldst ha lytt *Ramns[hytto]bergh, där förleden är sammansatt
                  av hytta ’smältugn för metallframställning’ och mansnamnet fsv. Ramn och efterleden
                  är berg ’bergslag, gruvfält’. En annan möjlighet är att namnet är ett ursprungligt
                 Ramsberg, där förleden är fågelbeteckningen fsv. ramn ’korp’ i kollektiv betydelse.  

                   

                      
                   
                

                   
                
                

                   
                
                

                   
                

               
                  Ramsele sn, tätort,
                  Hälsingland.
                  (i) Rafnasill 1270-talet. – Namnet innehåller i efterleden ordet sel ’lugnvatten
                  i å eller älv’ (jfr t.ex. Långsele, Resele),
                   syftande på en del av Faxälven. Förleden har föreslagits vara ett
                   ånamn *Ramna-a, bildat till fågelbeteckningen fsv. ramn ’korp’, med betydelsen
                   ’Korpån’ eller ’ån med korpsvart vatten’. Ånamnet är bevarat i bebyggelsenamnet
                   Ramneå; lugnvattnet vid Ramsele sträcker sig ända ner förbi denna bebyggelse.
                   Någon by med namnet Ramsele har inte funnits, varför socknen kan ha fått namn
                   efter den plats där kyrkan byggdes.  

               
                   Ramsjö sn, tätort,
                   Hälsingland.
                   Ramsiö 1542 (avser en by). – Tätorten omfattar byn Ramsjö, också kallad Kyrkbyn.
                   Namnet på den ca 1860 tillkomna socknen återgår på kyrkbyns namn genom förmedling
                   av en kapellförsamling, inrättad 1852, och ett kapellag, utbrutet ur Ljusdals
                   socken på 1830-talet. Förleden innehåller fsv. ramn ’korp’, efterleden är sjö.
                   Namnet kan ursprungligen ha syftat på Västersjön och angett att korpar höll till
                   vid sjön eller möjligen att sjöns vatten uppfattats som korpsvart.  

               
                   Ramsta sn,
                   Hagunda hd
                   Uppland.
                   (jn) Ramstæ 1282. – Socknen har övertagit namnet från en nu försvunnen gård eller
                   by. I förleden ingår antingen fsv. ramn ’korp’ eller det därtill bildade mansnamnet,
                   från början säkert binamn på person med korpsvart hår. Efterleden ärsta(d).  

              
                  Ramsundsberget höjd,
                  Jäders snÖsterrekarne hd
                  Södermanland.
                  – På platsen finns den märkliga Sigurdsristningen som återger olika inslag i forntidssagan
                  om Sigurd Fafnesbane. Höjden ligger nära Mälaren, invid bebyggelsen Ramsund, vars namn
                  antagits innehålla ramn ’korp’.  

               
                   Ramsåsa sn,
                   Färs hd
                   Skåne.
                   (in)Ramsosæ 1387 (avser kyrkbyn). – Socknen har sitt namn efter kyrkbyn. Det synes
                   i efterleden innehålla os ’åmynning’, i så fall med syftning på Nybroåns utlopp
                   i Fyleån. Förleden är oviss.  

                
                   Ramundberget skidort,
                   Tännäs sn
                   Härjedalen.
                   RamundBerg 1855. – Namnet ska eventuellt sättas i samband med den spridda folkvisan
                   om Ramunder den unge. Enligt denna kämpar och besegrar Ramunder en jätte uppe på
                   ett berg. Därefter går han in i berget, fäller en mängd små troll och drar vidare
                   med sju skepp lastade med guld och ädla stenar.  

               
                   Ramundeboda f.d. sn
                   omfattande bl.a. tätorten Laxå,
                   Grimstens hd
                   Närke.
                   (til) Romondæ boþæ 1300-talet. – Namnet innehåller genitiv av mansnamnet Ramund
                   och pluralis av bod. Under 1600-talet användes de kortare formerna Boda eller
                   Boder(n)a. Vid 1900-talets början återfick socknen sitt gamla namn Ramundeboda.
                   Detta hade burits av ett kloster på vars mark kyrkan stod, innan den flyttades
                   till Laxå.  

               
                  Ramunderberget berg,
                  naturreservat,
                  Söderköpings stad
                  Östergötland.
                   – Berget kallades tidigare Ramshäll (RammsHäll 1701) ’Korpklippan’. Det nuvarande
                   namnet har uppkommit genom anknytning till den i trakten tidigare populära sagofiguren
                   Ramunder, som ska haft sin hemvist i en förtrollad borg i det närbelägna Borgberget.  

                  
                  Ramvik tätort,
                  Högsjö sn
                  Ångermanland.
                   – Tätorten har vuxit upp kring poststationen och järnvägslinjen, som öppnades
                   för trafik 1893. Namnet, efter en by (Ramwijck 1535), innehåller fågelbeteckningen
                   fsv. ramn ’korp’ och vik, här troligen åsyftande den stora inbuktningen av Ångermanälvens
                   utloppsvik söder om Ramön.  

                   
                   Rankhyttan gd,
                   Vika sn
                   Dalarna.
                   (a) Rankkahytto 1470. Förleden tycks innehålla genitiv av mansnamnet fsv.
                   Ranke, kortform av ett  mot fvn. Hrafnkell svarande Rankil (Rankell). En
                   Jönis Rankilsson är känd  från Vika socken i mitten av 1400-talet, och en
                   ägare till Rankhyttan år 1539 kallades av allt att döma både Ranke och Rankell.
                   Efterleden innehåller hytta ’smältugn för metallframställning’, här med syftning på en
                   kopparhytta. Gården figurerar i berättelsen om Gustav Vasas äventyr i
                   Dalarna.  

                   
                   Ransarn sjö,
                   Vilhelmina sn
                   Lappland.
                   Raanswattn 1670. Namnet, som tillhör en namngrupp med namn på bägge sidor om
                   riksgränsen, är en försvenskning av en äldre form av sydsamiska.
                   Raentsere. Detta namn är en sammandragen form av ett namn med en förled som kanske lånats
                   från norskans rein ’gränslinje mellan egendomar’, och efterleden jaevrie ’sjö’. Området
                   bildar gräns mellan samebyarna.  

               
                   Ransberg sn,
                   Vadsbo hd
                   Västergötland.
                    Ransbiergh 1350. – Sockennamnet avsåg sannolikt ursprungligen gården Prästebolet.
                   Förleden innehåller snarast fågelbeteckningen fsv. ramn ’korp’, här kanske använd
                   som mansnamn. Efterleden åsyftar troligen höjden Ranekulle vid kyrkan.  

               
                   Ransta tätort,
                   by, gods,
                   Kumla snÖvertjurbo hd
                   Västmanland.
                    – Tätorten, som har vuxit fram kring en 1875 öppnad järnvägsstation och en vid
                   sekelskiftet grundad industri, har sitt namn efter byn Ransta (super
                   [’rörande’] villa Randastum 1312) sydväst om tätorten. Namnets efterled är
                    sta(d); förleden är oklar.  

                
                    Ransäter sn,
                    Kils hd
                    Värmland.
                    – Socknen, som är utbruten ur Övre Ullerud, blev kapellförsamling 1670 och
                     har sitt namn efter gården Ransäter (Ranesetther 1503). Vid Ranån norr om
                     gården uppfördes i mitten av 1600-talet tre stångjärnshamrar. Gårdens namn
                     innehåller i efterleden säter ’utmarksäng’ och i
                     förleden troligen ett äldre namn på Ranån, *Rann, bildat till en fornsvensk
                     motsvarighet till fvn. hr˛onn ’bölja’.  

                 
                    Ranån vattendrag,
                    Ransäters sn
                    Kils hd
                    Värmland.
                     Ransäter.  

                 
                    Rapadalen älvdal i Sareks nationalpark,
                    Jokkmokks sn
                    Lappland.
                    – Namnet är bildat till älvnamnet Ráhpaädno. I dalens
                    lulesamiska
                    namn Ráhpavuobme har efterleden vuobme betydelsen ’skog; skogslandet
                    i motsats till kalfjället’.  

                 
                    Rapaälven fjällälv i Sareks nationalpark,
                    Jokkmokks sn
                    Lappland.
                    Ráhpaädno.  

                 
                    Rappestad sn, tätort,
                    Valkebo hd
                    Östergötland.
                    parochia Rapustadhum 1348. – Socknen har fått sitt namn från kyrkbyn (numera
                    tätort). Efterleden är sta(d). Förleden innehåller
                    säkerligen ett gammalt namn på Lillån vid kyrkbyn, ett fsv. *Rapa som sammanhänger
                    med fvn. *hrapa, fsv. rapa ’falla, nedstörta’ och med norska dialekters rap
                    ’nedstörtande; ras, skred’. I de branta strandkanterna i den djupt nedskurna ån
                    syns tydliga spår av jordras.  

                   

                      
                   

                

                   
                

                

                   
                
                

                   
                



               
                   Rasbo sn,
                   Rasbo hd
                   Uppland.
                   (Jn) Rasbohunderi 1291. Socknen kallades äldst Rasbohundare efter det äldre
                   namnet på Rasbo härad. Att socknen övertagit ett
                   häradsnamn hänger samman med att den utgjorde huvudbygd i häradet och hyste
                   häradskyrkan. Ordet hundare kunde tidigt utelämnas i sockennamnet (in Resbo 1316),
                   och den förkortade namnformen blir enarådande redan på 1400-talet.  

                
                   Rasbo härad hd,
                   Uppland.
                   Rasbo härad hd, Uppland. (Jn) prouinciis … Resbohundære 1298 avskr., (in)
                   Rasbohundere 1304. – Rasbo härad och socknen Rasbo
                   uppträder under medeltiden under samma namn. Vid sidan av Ras- i Rasbo förekommer
                   under medeltiden även Ræs-/Res-; formen Ras- stabiliseras mot slutet av medeltiden.
                   Häradsnamnet, äldst med namnelementet hundare,
                   innehåller genitiv av en plural inbyggarbeteckning, fsv. rasboar/ræsboar.
                   Ras-/ Ræs- har tilltalande antagits innehålla fsv. ras i vat(n)sras ’vattendrag,
                   strömfåra’, med variantformen ræs, och uppländska dialekters ras i samma betydelse.
                   Förleden i inbyggarbeteckningen bör i så fall syfta på Lejstaån, som rinner genom
                   centralbygden i Rasbo socken.  

                
                  Rasbokil sn,
                  Rasbo hd
                  Uppland.
                  parochia Resbokil, (in) parochia Killungasoken 1316. – Förleden i Rasbokil innehåller
                  härads- eller sockennamnet Rasbo eller inbyggarbeteckningen fsv. *Rasboar
                  (se Rasbo härad). Efterleden är kil och  syftar på att
                  socknen är formad som en kil med spetsen i norr. Namnet på socknen, som förefaller
                  vara utbruten ur Rasbo socken, kan översättas med ’Rasbo härads/sockens kil,
                  *Rasbornas kil’ och har vid sockenbildningen avsett en bygdedel inom Rasbo härad
                  eller socken. Socknen kallas ännu i dag också Kilen (också noterat med obestämd
                  form, Kil). Till detta bildades i äldre tid en inbyggarbeteckning fsv. *kilungar
                  ’invånare i Kilen, Kilbor’, vartill, med inbyggarbeteckningen i genitiv pluralis,
                  fsv. Kilunga sokn ’Kilbornas socken’ (se det ena äldre belägget ovan).  

               
                   Ratan hamnplats,
                   Bygdeå sn
                   Västerbotten.
                   Ratan 1650. – Namnet har från början syftat på Båkskäret, också kallat Rataskär
                   (dessutom Högratan 1736), en hög holme som ger hamnen lä. Namnet är bestämd form av
                   dialektordet rate (rata) ’stengrund, klippholme’. Vid Ratan stod ett slag 1809
                   mellan svenskar och ryssar.  

               
                   Raus f.d. sn,
                   Luggude hd
                   Skåne.
                   (de) Raoos 1300-talets senare del. – Kyrkbyn, som är belägen nära Rååns mynning i
                   Öresund, har givit socknen dess namn. Det innehåller i förleden den forndanska
                   formen av Rååns namn (Råå) och i efterleden os ’åmynning’.  

                
                    Rautasälven biflod till Torneälven,
                    Kiruna stad
                    Lappland.
                   – Rautasälven är en svensk form av nordsam. Rávttaseatnu (äldre
                   stavning Rautasätno). Namnet på älven och dess källsjö Rávttasjávri (Rautasjaure)
                   innehåller rávttas ’äxing (ett styvt gräs)’. Efterlederna är eatnu ’(stor) älv’ resp. jávri ’sjö’.  

                
                   Ravlunda sn,
                   Albo hd
                   Skåne.
                   Raflund ca 1300 (avser kyrkbyn). – Sockennamnet, som är givet efter kyrkbyn,
                   innehåller i förleden dialektens rav ’bärnsten’ och i efterleden singularis av
                   lund ’skogsdunge’ (från 1600-talet med anslutning till plurala ortnamn på -a,
                   varom se inl. 3.3.1). Den ursprungliga namnbäraren torde vara en f.d. skog i
                   byns östra vång (Stigalund 1692, Raflunda Lund ca 1800), där en mindre väg
                   ledde mellan byn och havet. Enligt en uppgift från ca 1730 fanns bärnsten både
                   vid havsstranden och i en stor sandbacke nära kyrkan vid en boklund kallad Lund.  

               
                   Rebbelberga sn,
                   Bjäre hd
                   Skåne.
                   (j) Reblebyærghæ by 1430 (avser kyrkbyn). – Sockennamnet, givet efter kyrkbyn,
                   innehåller troligen ett forndanskt ord *ripel eller *riple ’strimma’, åsyftande
                   byns läge på den långsträckta höjden mellan Rössjöholmsån och Rönne å.  

                   
                   red
                 ryd.  


               
                  Redslared sn,
                  Kinds hd
                  Västergötland.
                  Rislaridh 1540. – Socknen har fått sitt namn från kyrkbyn. Förleden kan innehålla en
                  motsvarighet till fvn. hrísla ’buske’; jfr det västsvenska dialektordet risla,
                  resla ’avhuggen trädgren’. Efterleden innehåller ryd ’röjning’.  

               
                   Redvägs härad hd,
                   Västergötland.
                   Reðuægh 1200-talets slut. – Redväg, som är ett gammalt bygdenamn, innehåller
                   som efterled väg och som förled fsv. redh ’ritt’. Namnet, som kan återges med
                   ’ridväg, färdväg’, har från början avsett Ätrastigen, den urgamla stråkvägen
                   genom Ätradalen, och sedan överförts på bygden kring vägen. – Bild 58.  

               
                   Reftele sn, tätort,
                   Västbo hd
                   Småland.
                    ecclesie Reptilæ 1311. – Kyrkbyn har givit socknen dess namn, som kan innehålla
                   ett till svenska dialekters raft ’grov käpp, stör’ bildat fsv. *ræptil med
                   liknande betydelse, här med oviss syftning.  

                
                   Regna sn,
                   Finspånga läns hd
                   Östergötland.
                    Regna sokæn 1332. – Socknen synes ha
                   fått sitt namn från en gård eller by vid kyrkan. Regna är bildat till en äldre
                   form av den vid kyrkan belägna sjön Regnarens namn; detta har sammanställts med
                   det fornnordiska regin ’härskande makter, gudar’.  

                 
                   Reimersholme ö i Mälaren,
                   stadsdel,
                   Stockholms stad.
                    Rejmersholm 1798. – I den år 1798 daterade inskriften på en minnessten, rest
                   på denna ö, föreslås att man ska ta i bruk det då förmodligen nyskapade namnet
                   Rejmersholm. Namnet i inskriften kan avse antingen en malmgård, byggd och ägd av
                   hattstofferaren och rådmannen Anders Reimers (1727–1816), eller också hela ön,
                   vars östra del var i Reimers ägo. Om Rejmersholm bara avsåg malmgården ska
                   efterledens holm kanske ses som enbart statushöjande,
                   även om viss saklig bakgrund vore tänkbar med tanke på gårdens läge. Det nya
                   namnet kom under 1800-talet att alltmer tränga ut öns gamla namn Räkningeholmen,
                   även Räkneholmen och Räkenholmen (Rækningaholm 1382) med oklar förled. Trots
                   det genuina Stockholmsspråkets »Rejmersholm» (också enbart »Rejmers») fastställdes
                   år 1926 namnet till Reimersholme (med holme i efterleden).  

                   

                      
                   
                

                   
                
                

                   

                   
                      Bild 58. Redvägs härad. En hålväg är en gammal ridstig, som genom flitigt
                         bruk skurits ner i en sluttning. Den här hålvägen i Timmele socken utgör
                         en del av den gamla färdleden längs Ätran som ligger bakom häradsnamnet
                         Redväg ’Ridvägen’. Foto: Rolf Bertilsson.
                   
                

                   259 
                

                   
                
                

                   
                
                

                   
                



              
                  Rejmyre tätort,
                  Skedevi sn
                  Finspånga läns hd
                  Östergötland.
                   (in) Rægymørum 1353, Ræghinmyre 1385. – Tätorten är framvuxen vid ett 1810
                   grundat glasbruk. Bruksegendomen återgår på en by. Förleden förefaller innehålla
                   det fornnordiska ordet regin ’härskande makter, gudar’, den sakliga bakgrunden
                   är dock okänd. I efterleden ingår sannolikt dialektordet mör ’myr, mosse, kärr’,
                   känt från Småland, eller möjligen myr(a) ’myr’. Sålunda har namnet äldst syftat på
                   sankmark.  

                 
                    Rekarne sn,
                  xx hd
                 Södermanland.
                   Rekarne ett område omfattande nordvästra delen av Södermanland. (de) Reik
                   1100-talets senare hälft, (a) Rech 1292. – Rekarne, fsv. Rek, är namnet på en
                   gammal bygd, ett förhistoriskt »land» i nordvästra Södermanland.
                   Organisatoriskt har Rekarne varit indelat i två hundaren, sedermera härad,
                   Västerrekarne och Österrekarne (Västerrekarne härad och
                   Österrekarne härad). Rek uppträder tidigt, med enstaka
                   belägg redan under 1300-talets slut, med bestämd artikel, (a) Rekinne, och ur
                   denna form utvecklar sig så småningom den moderna formen Rekarne, uppfattad som
                   pluralis med avseende på den västra och den östra delen. Rek är bildat till ett i
                   nordiska dialekter spritt ord, reik, rek, som betyder ’bena i håret’ men också ’stripa,
                   fåra’ och ’(ristad) rand’. Tolkningen av Rek har förlöpt efter två linjer. Enligt ett förslag har
                   namnet varit knutet till en gammal vattenled väster och sydväst om Eskilstuna,
                   från Kälby i söder norrut till Eskilstunaån vid Närjeholme, närmare bestämt
                   till den s.k. Kälbyravinen som omges av höga bergväggar. Detta område vid
                   Eskilstuna uppfattas då som centralbygden i Rekarne. Enligt ett annat förslag
                   syftar det till grund för Rek liggande ordet inte på en nerskuren linje i
                   topografin, varpå dess användning i dialekterna snarast tyder, utan på en
                   åslinje. I så fall kommer dels Kjulaåsen i Österrekarne, dels Tumboåsen i
                   Västerrekarne i fråga. Betydelse och syftning hos det ord som ligger till grund
                   för Rek ter sig sålunda ovissa.  

               
                  Remmarlöv sn,
                  Harjagers hd
                  Skåne.
                   in) Ruthmerlef 1346 (avser kyrkbyn). –Socknen har sitt namn efter kyrkbyn.
                   Det innehåller mansnamnet fda. Rothmar och löv.  

               
                  Remmene sn,
                  Kullings hd
                  Västergötland.
                   Ræmines sokn ca 1400? – Socknen har fått sitt namn från kyrkbyn. Det
                   innehåller i efterleden vin ’betesmark; äng’. Förleden
                   innehåller dialektordet ramm ’kärrmark’ eller fsv. ramn ’korp’.  

               
                   Rengsjö sn,
                   tätort,
                   Hälsingland.
                   Ringshø, Rængsse 1314.– Tätortsnamnet avser bebyggelse nära kyrkan. Förleden
                   är oklar. Kanske innehåller den ett med adjektivet vrång i betydelsen ’vriden,
                   sned, krokig’ samhörigt dialektord räng ’vinkel, hörn’, som genomgått en ljudförenkling
                   vr-&gt; r-. Ordet kan ha syftat på någon krokig formation.
                   Också efterleden är svårtydd. Möjligen innehåller den ordet sjö med syftning på
                   Västersjön och/eller Östersjön. Innan det blev sockennamn har Rengsjö i så fall
                   säkerligen avsett bygden vid (en av) dessa båda sjöar.  

                
                   Repbäcken tätort,
                   Stora Tuna sn
                   Dalarna.
                    Räffwebecken 1548, Repebecken 1586. – Tätorten omfattar byarna Repbäcken och
                    Pusselbo. Tätortsnamnet återgår på namnet på järnvägs- och poststationerna,
                    inrättade 1883 resp. 1904 i byn Repbäcken. Byn har övertagit namnet från den
                    bäck som här mynnar i Dalälven. Förleden är oklar.  

                
                   Resarö tätort, ö,
                   Österåkers sn
                   Åkers skg
                   Uppland.
                   (in) Risarnum 1303 (avser en ö). – Tätorten är framvuxen i sen tid ur ett område
                   med fritidsbebyggelse. Namnet åsyftar läge på ön Resarö. I förleden ingår öns
                   gamla namn *Risarna(r), vars förled säkerligen är ris ’småskog’ och efterled
                   pluralis av arin ’grusö, grusig mark’. Tilllägg av ordet
                   ö i Resarö är betygat från 1500-talet (Reszaröön 1536).  

                
                   Resele sn,
                   Ångermanland.
                   (De) Resild 1344. – Efterleden innehåller ordet sel ’lugnvatten i å eller älv’,
                   här syftande på det lugnvatten i Ångermanälven som  sträcker sig från byn Rödsta
                   förbi Resele kyrka till översta delen av Eds socken. Förleden har föreslagits
                   innehålla ett fsv. *re ’flat jordplatå; terrassliknande jordformation’. Sannolikt
                   har området vid sockenkyrkan äldst burit detta namn. Området kring kyrkan bildar
                   en klart markerad platå, terrass, med ett brant stup ned mot älven och avgränsas
                   inåt av den branta bergväggen.  Bild 59.  

               
                  Reslöv sn,
                  Onsjö hd
                  Skåne.
                   ecclesie Rethersløff 1299 avskr. – Sockennamnet, som ursprungligen avsåg kyrkbyn,
                   innehåller mansnamnet fda. Rether och löv.  

                
                   Resmo sn,
                   Algutsrums hd
                   Öland.
                    (in) Rismee ca 1315. – Socknen har övertagit
                   namnet från kyrkbyn. Namnet innehåller möjligen ett med ölandsdialektens risma
                   ’spricka, reva (i tyg)’ besläktat ord. Det kan syfta på den bäck som i äldre
                   tid rann från Resmo källa och bildade en reva i byns gärden. Skrivningar med
                   -mo är kända först från 1600-talet (Ressmoo Sochn 1644).  

                
                   Resteröd sn,
                   Inlands Fräkne hd
                   Bohuslän.
                   (j) Rista riodre 1388. – Kyrkbyn har givit socknen dess namn, som i efterleden
                   innehåller fvn. rjóðr (ryd ’röjning’). Förleden innehåller
                   enligt ett förslag ett mot fvn. rist ’bergkant, översta kanten av en bergrygg’
                   svarande ord. På Restenäs ligger ett höjdparti, som är skarpt markerat och något
                   utskjutande i havet. Ett annat förslag är att ett ursprungligt, med fvn. a ’å’
                   sammansatt ånamn *Rista-a, bildat till verbet rista, ligger till grund för namnet.
                   Detta skulle då åsyfta vattnets framfart. Från Restevattnet i Forshälla rinner en
                   å in i Resterröds socken förbi kyrkan. Denna kan ha hetat *Rist-a.  

               
                  Revengegrundet grund i Östersjön,
                  Djurö snVärmdö skg
                  Uppland.
                   – Namnet erinrar om det brittiska linjeskeppet Revenges grundkänning på denna plats
                   1862. Grundet kallas vanligtvis Revingegrundet, men också uttalet »Reve´n(d)schgrundet»
                   förekommer.  

               
                  Revesjö sn,
                  Kinds hd
                  Västergötland.
                  parochia Riuasio 1368. – Kyrkbyn har fått sitt namn från den intilliggande
                  Kyrksjön och i sin tur givit det åt socknen. Sjönamnets förled antas innehålla
                  ordet rev ’sandrevel’.  

                   

                      
                   
                

                   
                
                

                   

                   
                      Bild 59. Resele. På denna gamla teckning framgår tydligt hur Resele kyrka
                         ligger på en terrass ovanför älven. Odaterad teckning i Länsmuseet
                         Västernorrlands bildarkiv.
                   
                
                

                   
                

              
                 Revinge sn,
                 Torna hd
                 Skåne.
                 (j) Rebinge 1468 (avser kyrkbyn). – Sockennamnet, som är lånat från kyrkbyn,
                 är en bildning med -inge, kanske till ordet rep med syftning på det smala
                 partiet mellan Kävlingeån och Krankesjön. Kyrkbyn utgör numera en tätort med
                 namnet Revingeby; öster härom ligger Revingehed.  

             
                Revingegrundet grund i Östersjön,
                Djurö snVärmdö skg
                Uppland.
                Revengegrundet.  

             
                 Revingehed militärt övningsfält,
                 Revinge snTorna hd
                 Skåne.
                  – Området blev 1888 övningsplats för Södra skånska infanteriregementet. Namnet är
                 sammansatt av sockennamnet Revinge och hed ’sandhed’ eller
                 ’exercished’. Namnet har liksom en del andra namn på militärövningsplatser
                 betoning på sista namnleden (jfr Ränneslätt, Rommehed,
                 Salbohed, Sannahed).  

              
                 Revsund sn,
                 Jämtland.
                  (de) ecclesia Ræfsundum, Refsundir 1344. – Socknen har fått namn efter kyrkplatsen
                 vid ett sund i Revsundssjön. Det är oklart om förleden innehåller rev ’(sand- eller
                 klipp)grund’, djurbeteckningen räv eller ett till denna bildat mansbinamn.  

               
                  Riala sn, tätort,
                  Åkers skg
                  Uppland.
                   (De) Rial 1344. – Namnet kan enligt en tolkning vara sammansatt av dialektordet
                   ri ’stolpe, påle’ och al. Enligt en annan tolkning innehåller
                   namnet en bildning till ett fornsvenskt *re ’platå, terrass’ o.d. Sockennamnet har
                   antagits återgå på ett nu försvunnet bynamn, men troligare är att det rör sig om
                   ett bygdenamn givet efter en central samlingsplats. Tätorten har namn efter socknen.  

                  
                     Riddarfjärden fjärd av Mälaren,
                        Stockholms stad.
                      Ridder Fiärden 1675. – Förleden syftar på fjärdens läge väster om
                      Riddarholmen (jfr Ridderholms Fierden 1600-talets slut).
                      Fjärden har i äldre tid gått under flera kända namn. Ett av dessa, Lortfjärden,
                      brukades ännu av Karl XI (Lortfiellen, Lort-Fielen i kungens almanacksanteckningar
                      1687–97). Enligt samtida uppgifter innehöll fjärden svavelaktig materia på
                      grund av dynga och orenlighet som dagligen kastades dit, varav namnet. Ett
                      annat vid denna tid förekommande namn på fjärden, Gullfjärden (Gwllfiählen
                      1679), måste uppfattas som utslag av skämtlynne.  

                   
                      Riddarholmen ö i Mälaren,
                         stadsdel, Sockholms stad.
                      Ridderholmen 1650. – Inget närmare är känt om bakgrunden till namnet. Holmen är
                      äldst känd som Kidaskär (Kidha skæær 1300-talets förra hälft avskr.) med i förleden
                      fornsvensk genitiv pluralis av kid ’killing’. Andra medeltida namn är
                      Brödraholmen (uppa Brødhra holm 1455), Gråbrödraholmen (po Grobrødhre holm
                      1466), Gråmunkeholmen (vppa Gramunkaholm 1454) och Munkholmen (Munke holmen
                      1520) med syftning på att där fanns ett gråbrödrakloster
                      (franciskankloster). Gråmunkeholmen var det vanligaste namnet och användes
                      ännu av drottning Ulrika Eleonora (1688–1741), trots att namnet Riddarholmen
                      hade varit i bruk åtminstone sedan 1630-talet. xyzxyz  

                   
                     Riddarhyttan tätort,
                     Skinnskattebergs sn
                     Skinnskattebergs hd
                     Västmanland.
                      (paa) Ryddare hytthen 1498. – Namnet, som ursprungligen avsåg en hytta för
                     järnframställning vid nuvarande Riddarhyttans herrgård, innehåller i
                     förleden ordet riddare ’riddare; ryttare, soldat’, troligen i funktion som
                     mansbinamn. Tätorten Riddarhyttan har vuxit fram kring en söder om
                     herrgården belägen järnvägsstation, som öppnades 1880 invid den gamla hyttan
                     Lienshyttan, tillhörig Riddarhyttans bruk.  

                   

                      
                   



                

                   
                

                

                   
                
                

                   
                

                
                   Riebnes fjällsjö,
                   Arjeplogs sn
                   Lappland.
                    Rebnessjön, Rebnehaure 1833. – Riebnes är en förkortad form av
                   Pitesamiska. Riebnesjávrre.
                   Förleden riebnes har jämförts med ett kolasamiskt ord för ’rödräv’, men etymologin
                   är osäker. Efterleden är jávrre ’sjö’. Det äldre belägget Rebnehaure återspeglar en
                   sammandragen form Riebnehávrre.  

                
                   Riihimäki
                   Rimäck  

               
                  Riksby stadsdel,
                  Stockholms stad.
                   (i) Rodhgersby 1409, Rødgørzby 1447 (avser en by). – Namnet är övertaget
                   från en by. Det är sammansatt av genitiv av
                   mansnamnet fsv. Rødhger och by ’gård; by’.  

              
                  Rimbo sn, tätort,
                  Sjuhundra hd
                  Uppland.
                   ecclesie Ringboheredhi 1303, (i) Rymboo soken 1448. – Tätorten är framvuxen
                   kring en 1 1/2 km sydväst om sockenkyrkan belägen järnvägsstation vid en 1884
                   öppnad sträcka. Stationen namngavs efter socknen. Socknens äldsta namn är
                   Ringbohärad. Förleden i detta  namn innehåller en inbyggarbeteckning på -bo,
                   bildad till ring möjligen i betydelsen ’(ringformad) fornborg,’ avseende fornborgen
                   strax sydöst om Kundbysjön. I efterleden ingår härad i betydelsen
                   ’bygd’. Ringbohärad kan  därför tänkas betyda ’bygden tillhörande dem som bor i området
                   vid fornborgen, »ringbornas» bygd’. Namnet var sålunda bygdenamn vid sockenbildningen.
                   Att  efterleden härad utgått ur sockennamnet är belagt från 1400-talet. Uttalet
                   »Ringbo» har varit i bruk ända in i våra dagar trots att ljudutvecklingen
                   Ringbo &gt; Rimbo är belagd åtminstone från ca 1400.  

               
                  Rimforsa tätort,
                  Tjärstads snKinda hd
                  Östergötland.
                   (in) Forsom 1386, (i) Remaforsse 1402. – Tätorten återgår på en by, äldst förmodligen
                   kallad enbart Forsa. Detta namn, som var levande ännu på 1920-talet, syftar på
                   forsar i det intilliggande sundet mellan sjöarna Järnlunden och Åsunden. Förleden
                   Rim- har tillkommit i särskiljande syfte och innehåller förmodligen det från Småland
                   kända dialektordet rem eller remme ’spjälverk (bl.a. för laxfiske i åar)’. Ett
                   »fiskeri» i Rimforsa omtalas 1402.  

                
                   Rimäck stuga,
                   Malungs sn
                   Dalarna.
                   – Stugan, som ligger i Malungs finnmark (jfr inl. 4.1, 4.1.1) är en nyuppförd kopia
                   av den torpstuga, där den mycket kände och inflytelserike fiolspelmannen Lejsme-Per
                   Larsson (1822– 1907) bodde. Namnet innehåller fi. riihi ’ria’ och mäck ’berg’
                   (standardfinska mäki). En icke genuin standardfinsk variant Riihimäki är ofta använd.  

                
                   Ringamåla sn, by,
                   Bräkne hd
                   Blekinge.
                    – 1872 beslöts att norra delen av Asarums socken skulle avskiljas och namnges
                   efter byn Ringamåla (Ringemaalle 1595). Sockenkyrkan kom emellertid att byggas i
                   byn Långeboda ett par kilometer sydväst om Ringamåla. Namnet Ringamåla innehåller
                   i förleden antingen genitiv av mansnamnet fda. Ringe eller dialektal genitiv på
                   -a av det på 1600-talet i Småland vanliga mansnamnet Ring. Efterleden är måla.
                   Byn kallades äldst Starrgölsmåla (Stargylsmalle 1583), där förleden innehåller ett
                   äldre namn Starrgölen (Starregiölen 1671; förleden innehåller växtbeteckningen starr) på
                   den lilla tjärn invid byn som nu kallas Ringagölen. Bynamnet Långeboda (Lanngebou 1583)
                   innehåller adjektivet lång och pluralis av bod.  

               
                   Ringarum sn, tätort,
                   Hammarkind hd
                   Östergötland.
                    eclesie Ringaruma 1358. – Socknen har fått sitt namn från en tidigare bebyggelseenhet
                   vid kyrkan. Det innehåller rum ’öppen plats’. Förleden kan
                   innehålla ett numera okänt ånamn bildat till ring eller sammansatt av ring och fsv. a ’å’.
                   Det antagna ånamnet betyder ’den ringlande ån, ån vars lopp bildar slingor som liknar ringar’.
                   Ett vattendrag söder om sockenkyrkan har tidigare haft ett serpentinliknande lopp.  

                
                   Ringhalsverket kärnkraftsverk,
                   Värö snViske hd
                   Halland.
                    – I förleden ingår Ringhals, namn på en udde i Kattegatt ca 1 1/2 km från kärnkraftverket
                   (Halsen 1652, Ringelshals 1691, Ringhals 1770, sistnämnda om en båk, dvs. ett slags
                   större sjömärke). Efterleden är verk ’större anläggning för viss enhetlig typ
                   av produktion’. I dagligt tal brukas Ringhals också som namn på själva
                   anläggningen. Namnet tycks i förleden innehålla ordet ring eller en bildning
                   till detta ord med syftning på någon rund formation, möjligen den stensättning
                   som finns på udden. Efterleden är hals, här i betydelsen ’udde, näs’.  

                
                   Ringsjön sjö,
                   Skåne.
                   Ringzsiø 1182 sen avskr., Ryngsøø 1512 avskr. – Sjöns namn kan innehålla ordet ring med
                   syftning på dess runda form. Snarast rör det sig dock om en bildning till det forndanska
                   namnet på ån Rönneå, som rinner ut ur sjön.  

                
                   Ringvide gårdnamn,
                    Gotland.
                   Smiss.  

                
                   Rinkaby sn,
                   Glanshammars hd
                   Närke.
                   (De) Rinkæby 1314? – Socknen har fått sitt namn efter kyrkbyn. Det innehåller
                   genitiv pluralis av fsv. *rinker ’man, krigare’ och by
                   ’gård; by’ (jfr Karlaby). Under 1700-talet och ända in i
                   våra dagar har socknen oetymologiskt också kallats för Ringkarleby.  

                
                   Rinkaby sn, tätort,
                   Villands hd
                   Skåne.
                    (in) Rinkæby 1351. – Sockennamnet, som ursprungligen avsåg kyrkbyn (nu en tätort),
                    innehåller genitiv pluralis av fda.
                   *rink ’man, krigare’ och by ’gård; by’ (jfr Karlaby).  

                
                   Rinkaby by,
                   Hossmo snSödra Möre hd
                   Småland.
                   Rinkabyholm.  

                
                   Rinkabyholm tätort,
                   Dörby snNorra Möre hd
                   Hossmo snSödra Möre hd
                   Småland.
                    – Tätorten har utvecklats ur bebyggelse kring en hållplats, sedermera station, vid en 1899
                   öppnad järnvägssträcka. Hållplatsen fick namn efter en närbelägen fastighet med det unga
                   namnet Rinkabyholm. I förleden ingår Rinkaby (Ryngkaby 1386), namn på den by i Hossmo socken
                   som fastigheten hörde till. Till detta har som efterled fogats det statushöjande
                   holm, säkerligen i syfte att efterlikna vissa namn på slott och
                   herrgårdar. Rinkaby innehåller genitiv pluralis av fsv. *rinker ’man, krigare’ och
                   by ’gård; by’ (jfr Karlaby).  

                   

                      
                   
                

                   
                
                

                   
                
                

                   
                

               
                  Rinkeby stadsdel,
                  Stockholms stad.
                  (in) Rynkaby 1347 (avser en by). – Namnet är övertaget från en by. Det är sammansatt
                  av genitiv pluralis av fsv. *rinker ’man, krigare’ och by ’gård;
                  by’ (jfr Karlaby).  

               
                   Rinna sn,
                   Göstrings hd
                   Östergötland.
                   Rinna sokn 1382. – Socknen har fått sitt namn från kyrkbyn. Det innehåller möjligen en
                   motsvarighet till norska dialekters rind(e) ’jordrygg, hög bank’ eller ett gammalt namn,
                   som sammanhänger med verbet rinna, på den intilliggande Rinnasjön. Kyrkbyn omges av
                   småkuperad terräng.  

               
                  Ripsa sn,
                  Rönö hd
                  Södermanland.
                  (de) Rypsum 1293. – Socknen har sannolikt fått sitt namn från en bygd eller från en
                  lokalitet vid sockenkyrkan. Det plurala (se inl. 3.3.1) ortnamnet kan innehålla
                  ett ord besläktat med något av dialektorden ripa ’skåra’ eller riva ’skåra, rispa’
                  och åsyfta en långsträckt sänka vid kyrkplatsen eller olika öppna partier i
                  skogsområdet på platsen.  

               
                  Risbäck f.d. förs., samhälle,
                  Dorotea sn
                  Lappland.
                    – Församlingen med kyrka från 1858–59 bröts ut ur Dorotea församling 1905 efter
                   att ha varit kapellag senast från 1883. Sedan 2006 är den åter sammanslagen med
                   Dorotea till Dorotea-Risbäcks församling. Kyrkan ligger vid Risbäckens utlopp i
                   Stor-Arksjön. Bäcken avvattnar Väster-, Mellan- och Ytter-Rissjön. Ordet ris
                   betecknar här småskog, ris och grenar eller risiga busksnår.  

               
                   Riseberga sn,
                   Norra Åsbo hd
                   Skåne.
                    Risseberig Sogn 1551. – Sockennamnet, som är lånat från kyrkbyn, innehåller ris
                    i betydelsen ’småskog’ och berg.   

                
                    Riseberga kloster
                    f.d. cisterciensiskt nunnekloster,
                    Edsbergs sn
                    Edsbergs hd
                    Närke.
                   (in) Risebærge 1100-talets slut. – Förleden innehåller ordet ris i betydelsen
                   ’småskog’ eller ’skog där man samlar in ris’. Efterleden är dativform av berg.  

                
                   Risekatslösa sn,
                   Luggude hd
                   Skåne.
                   (iuxta) Kastløsæ 1362 avskr., Riisse Katzløsse 1578. – Kyrkbyn har givit socknen
                   dess namn, som ursprungligen saknade förleden Rise- (för betydelsen se
                   Katslösa sn, Ljunits hd, Skåne). Det nuvarande namnet betyder
                   ’det Katslösa som ligger i risbygden’ (ris ’småskog’) och är givet i kontrast till
                   byn Katslösa i Kvistofta socken i samma hd, tidigare ibland även kallad Rya Katslösa
                   (Rÿe Kasløse 1627), efter läget invid byn Rya.  

                
                   Risinge sn,
                   Finspånga läns hd
                   Östergötland.
                    ecclesie Risinge 1357. – Socknen kan ha fått sitt namn från prästgården
                   Risinge, men möjligt är också att det äldst fungerat som bygdenamn; i sistnämnda
                   fall har prästgården namngivits efter socknen. Till grund för namnet ligger
                   ytterst ordet ris ’småskog’; Risinge kan närmast vara bildat till en
                   inbyggarbeteckning med betydelsen ’de som bor vid (i) småskogen’ eller ’de som
                   bor vid en lokalitet med namn på Ris-’(-inge).  

               
                   Risudden by,
                   Hietaniemi sn
                   Norrbotten.
                   Vitsaniemi.  

                
                   Risögrund tätort,
                   Nederkalix sn
                   Norrbotten.
                    – Namnet bars från början av ett grund som nu är hopvuxet med den östra delen
                   av den numera upplandade ön Risön. Önamnets förled innehåller ris i betydelsen
                   ’småskog’. Risögrund blev så småningom namn på viss bebyggelse inom det på den
                   förutvarande ön belägna samhället Risön. Då  samhället fick poststation 1936 fick
                   denna heta Risögrund, sannolikt på grund av att Risön var olämpligt med tanke på
                   andra poststationsnamn såsom Risen i Sibbarps socken i Halland och det norrbottniska
                   Risudden i Hietaniemi socken. Som poststationsnamn blev
                   Risögrund sedan hela tätorten namn.  

                
                   Risön tidigare ö vid Bottenviken,
                   Nederkalix sn
                   Norrbotten.
                   Risögrund.  

                
                   Ritaberg museigård,
                   Lekvattnets sn
                   Frykdals hd
                   Värmland.
                    – Namnet på gården, som ligger i ett finnmarksområde (jfr inl. 4.1), är en
                    försvenskning med översatt efterled av ett äldre värmlandsfinskt Ritamack (även
                    Ritamäck och Ritamägg), där efterleden är värmlandsfinskt mack (mäck, mägg) ’berg’.
                    Förleden innehåller fi. riita ’tvist’ eller möjligen ett ortnamn *Ritaaho
                    med aho ’ödelämnad sved’ som efterled. Ett naturreservat kring gården har
                    det officiella namnet Ritamäki, med en icke genuin
                    standardfinsk efterled.  

                
                    Ritsem kraftverk,
                    Gällivare sn
                    Lappland.
                     – Namnet, som är övertaget från ett sameviste, är en försvenskning av
                    lulesam. Rijtsem med okänd betydelse. Det kan ha sitt ursprung i den intill
                    flytande bäcken Rijtsemjåhkå (lulesam. jåhkå ’större bäck, å’).  

                 
                    Rixö tätort, ö
                    Brastads snStångenäs hd
                    Bohuslän.
                    Rykzøn 1430. – Namnet har ursprungligen tillkommit ön. Önamnet är i sin tur bildat till
                    bynamnet Ryk (i Riuke 1380), som innehåller fvn. hrjúkr ’liten stack av sädeskärvar’,
                    troligen åsyftande de stackliknande kullarna i byn. xyzxyz  

                 
                      Roasjö sn,
                      Roasjö snKinds hd
                      Västergötland.
                      Rowaridz kyrkio 1540, Roerssrid 1561. –Socknen har fått sitt namn från kyrkbyn.
                      Det innehåller i efterleden ryd’ röjning’. Förleden kan vara genitiv av mansnamnet
                      Roar. Ljudförbindelsen -rsryd förändrades tidigt till -rse e.d. och anslöts då
                      till det vanliga ortnamnselementet sjö.  

                 
                      Robertsfors kn,
                      tätort Bygdeå sn
                      Västerbotten.
                      – Tätorten, längre tillbaka en bruksort, har föregåtts av byn Edfastmark.
                      Det på platsen 1759 anlagda järnbruket fick namn efter en av grundarna, Robert Finlay.
                      Efterleden syftar på Bruksforsen, också kallad Masugnsforsen,
                      i Rickleån. Förleden i Edfastmark (Öffastemarc 1543)
                      innehåller mansnamnet fsv. Ødfast. Efterleden är → mark
                      ’nybygge i skog eller på utmark’.  

                   
                      Rockelsta gods,
                      Helgesta snVillåttinge hd
                      Södermanland.
                      (j) Roklistom 1382. – Namnet innehåller i förleden ett höjdbetecknande ord, kanske ett
                      fornsvenskt *rokle, *rukle, besläktat med gotländskans rauk ’strandpelare,
                      klippformation’ och sockennamnet Rök. Herresätet ligger
                      i småkuperad terräng. Efterleden är sta(d).  

                   
                      Rockesholm bruk,
                      Grythytte sn
                      Grythytte och Hällefors hd
                      Västmanland
                      – Ett här anlagt järnbruk, med privilegier från 1723, gavs namn efter
                      ägarinnan Emerentia Stockenström, född Rokes. Efterleden är det i herrgårds-
                      och bruksnamn vanliga holm.  

                   

                      
                   
                

                   
                

                

                   
                
                

                   

                   
                      Bild 60. Rogsta. På detta äldre foto framträder Rogsta kyrkas läge på ett
                         litet berg. Kanske innehåller namnets förled ett ord *rok ’höjd, kulle’,
                         syftande just på denna höjd. Foto: Hälsinglands museum.
                   
                

                
                   Rockhammar tätort,
                   Fellingsbro sn
                   Fellingsbro hd
                   Västmanland.
                   Rockebro-hammar 1558. –Tätorten har vuxit upp kring bruket med likalydande namn.
                   Detta innehåller i förleden en förkortad form av Rockebro
                   ’bron över ån *Rodhka ’den rödfärgade’, väl åsyftande Sverkestaån. Efterleden är
                   hammar ’vattenhammare’.  

                
                   Rockneby tätort,
                   Ryssby snNorra Möre hd
                   Småland.
                   Rocnaby 1312. – Tätorten har vuxit fram kring en järnvägsstation vid en 1897
                   öppnad sträcka. Stationen, som fick sitt namn trots att den inte anlades på byn
                   Rocknebys mark, har säkerligen övertagit namnet från den i denna by belägna
                   poststationen, inrättad   1874. Att poststationen trots grannskapet till
                   sockenkyrkan och kyrkbyn Ryssby inte namngavs efter socknen sammanhänger
                   troligast med att Ryssby redan var reserverat för den
                   år 1878 inrättade järnvägs- och poststationen i Ryssby socken i Sunnerbo hd,
                   också den i Småland. Förleden i Rockneby innehåller det från Småland kända
                   dialektordet råcken ’låg, sammanhängande ås’. Efterleden är → by
                   ’gård; by’.  

                
                   Rogberga sn,
                   Rogberga snTveta hd
                   Småland.
                  (jn ...) Rugbiarger 1250. (jn) Rugbiarghum 1310. – Kyrkbyn har givit socknen dess namn,
                   som innehåller sädesslagsbeteckningen råg och plural form av berg (fsv. biargh,
                   biærgh). Bergåsar bildar gränser i öster och väster för socknen.  

                
                   Rogen sjö,
                   Tännäs sn
                   Härjedalen.
                   Rogen 1645. – En mindre del av sjön med dess utlopp ligger i Norge.
                   Namnets innebörd är okänd.  

                
                   Roglösa sn,
                   Roglösa snDals hd
                   Östergörland.
                   (in) Rosløsum 1286, (in) Rogsløsæ 1363. – Socknen har fått sitt namn från kyrkbyn.
                   Förledens innebörd är oviss. Efterleden är lösa ’glänta; äng’.  

                
                   Rogsta sn,
                   Rogsta snHälsingland.
                   (in) Rokstadhum 1344. – Namnet är övertaget från en forntida gård eller by vid
                   dagens kyrkplats, troligen nuvarande Prästgården. Förleden kan innehålla ett
                   mansnamn Rok eller ett appellativ *rok, troligast i betydelsen ’höjd, kulle’,
                   med motsvarigheter i dialektordet rök ’toppigt föremål, stapel’ och gotländskans
                   rauk ’strandpelare, klippformation’. Detta *rok bör i så fall ha syftat på den
                   höjdklack som i dag bär sockenkyrkan. Efterleden är sta(d).
                   – Bild 60.  

                
                   Roknäs tätort,
                   Piteå snNorrbotten.
                   Rokness 1539. – Tätorten har utvecklats ur en by. Efterleden näs kan syfta på
                   byns läge på en långsmal höjd mellan Rokåns och Lillpiteälvens utlopp i Svensbyfjärden,
                   förr säkerligen två vikar. En annan möjlighet är att det åsyftade näset varit en
                   markerad udde vid Rokåns medeltida mynning 3 km uppströms, där i så fall byn
                   ursprungligen legat. Hur förleden ska tolkas är osäkert. Möjligen innehåller den
                   Rokåns namn, kanske fsv. *Rok-a (med efterleden fsv. a ’å’), bildat till ett från
                   Västerbotten känt ord råk (här med formen rok) ’fuktig dalsänka mellan höjder’
                   med syftning på terrängförhållandena vid det dåtida utloppet.  

                
                   Rokån å,
                   Piteå sn
                   Norrbotten.
                   Roknäs.  

                
                    Rolfs tätort,
                    Nederkalix sn
                    Norrbotten.
                   Rolffsby 1543, Rolfs 1619. – Tätorten är framvuxen ur en by. Bynamnet har först
                   haft formen Rolfsby(n) med genitiv av mansnamnet Rolf i förleden. Från 1600-talet
                   uppträder bynamnet i en förkortad form, Rolfs, som slår igenom och blir allenarådande.  

                
                   Rolfstorp sn,
                   tätort Rolfstorp sn
                   Himla hdHalland.
                   (i) Rowelstorp 1475 (avser kyrkbyn), (i) Rolfftorpe Sogen 1400-talets senare del.
                   – Sockennamnet är övertaget från kyrkbyn, den nuvarande tätorten. Förleden innehåller
                   kanske mansnamnet Rolf. Efterleden är torp ’nybygge’.  

                
                  Roma sn,
                  tätort Roma och Björke snr
                  Gotland.
                   Rum 1300-talets början? (in) Rumum 1318. – Namnet innehåller en plural form (se inl. 3.3.1)
                   av → rum ’öppen plats’. Formen Roma istället för *Ruma kan
                   bero på att namnet i själva verket innehåller en sidoform rom, ännu levande på
                   Fårö. Man kan emellertid inte utesluta att associationer till det italienska Roma kan
                   ha spelat in, särskilt som det på platsen funnits ett cistercienskloster.  

                   

                      
                   
                

                   
                
                

                   

                   
                      Bild 61. Ronnebyån. Vattenfallet inne i Ronneby ger en god illustration
                         till Ronnebyåns gamla namn *Rotn ’den rytande’ eller ’den nedstörtande’.
                         Fotografiet är från 1870-talet. Foto: Emil Bergman. Nordiska museets
                         bildbyrå.
                   
                
                

                   
                

                
                   Romelanda Romelanda sn
                   Inlands Södre hd
                   Bohuslän.
                   Rimalanda kirkia 1388. – Socknen har fått sitt namn från kyrkbyn. Namnets förled
                   innehåller sannolikt ett ånamn *Rima, bildat till fvn. rimi ’långsträckt förhöjning’.
                   *Rima är i så fall namnet på den å som rinner från Romesjön i sydöstlig riktning, gör en skarp
                   krök söder om kyrkan och sedan rinner åt nordöst och mynnar i Göta älv. Den
                   flyter under större delen av sitt lopp utefter en lång bergsträckning. Förleden
                   har fram till och med 1500-talet ljudlagsenligt skrivits även Rymme-, Røm(m)e-,
                   Rwm(m)e- e.d. Det är ovisst, hur den nutida formen med o har uppstått.
                   Efterleden är land.  

                
                   Romeleklint högsta punkt på Romeleåsen,
                   Veberöds snTorna hd
                   Skåne.
                   Romeleåsen.  

                
                   Romeleåsen ås,
                   Skåne.
                  – Åsens namn är givet efter dess högsta punkt Romeleklint
                   (Rummene klint ca 1590) i Veberöds socken, Torna härad. Namnet innehåller
                   troligen mansnamnet fda. *Romund, namn på en berömd forntida nordisk
                   sagohjälte, som kan ha förknippats med Romeleklint.  

                
                   Romfartuna sn,
                   Norrbo hd
                   Västmanland.
                   (in) Rumfaratunum 1325. – Socknens namn avsåg troligen äldst nuvarande kyrkoherdebostället.
                   Det innehåller säkerligen genitiv av en inbyggarbeteckning *rumfarar ’slättbor’
                   (jfr rum). Efterleden är tuna.  


                 
                    Romme by,
                    Stora Tuna sn
                    Dalarna.
                    Rommehed.  

                 
                    Rommehed exercisplats,
                    Stora Tuna sn
                    Dalarna.
                    Rome-heden 1743. – Området var Dalregementets övnings- och mötesplats 1796–1908. I förleden
                    ingår by-namnet Romme (a Rume 1383), fornsvensk dativ av rum ’öppen plats’
                    med syftning på slättlandskapet. Efterleden är hed, förmodligen i den i
                    bl.a. Dalarna vanliga betydelsen ’torr, tallskogsbevuxen mark’. Liksom flera
                    andra namn på exercisplatser har namnet betoning på sista stavelsen (jfr
                    Revingehed).  

                 
                     Rommele sn,
                     Flundre hd
                     Västergötland.
                     Romvndælef 1349 (avser kyrkbyn). – Socknen har fått sitt namn från kyrkbyn.
                     Det innehåller mansnamnet fsv. Romund och löv.  

                 
                     Rone sn,
                     Gotland.
                    (af) ronum 1200-talet (med runor). – Socknen har fått namn
                     av en nu försvunnen bebyggelse av vilken gårdarna Davide och Roes utgör
                     rester. Namnet innehåller sannolikt ett forngutniskt *raun, motsvarande fvn.
                     hraun ’stenhög’, men den sakliga bakgrunden är oklar.  

                  
                      Ronneby kn, stad,
                      Blekinge.
                      Ronneby kn, stad, Blekinge. Rotnæby ca 1300. – Stadens namn innehåller i
                      förleden fda. *Rotn ’den rytande’ eller ’den nedstörtande’, ett äldre namn
                      på Ronnebyån med syftning på vattenfall vid utloppet vid Ronneby. Efterleden
                      är by ’gård; by’. – Bild 61.  

                  
                     Ronnebyån å,
                     Blekinge.
                     Ronneby.  

                  
                      Rosendal gods,
                      Kropps snLuggude hd
                      Skåne.
                      Rossendal 1617 avskr. – Namnet är ett populärt uppkallelsenamn av tyskt ursprung (Rosenthal ’Rosendalen’),
                      troligen ytterst efter ett kloster med detta namn mellan Koblenz och Trier.
                      Alltsedan medeltiden har Rosendal varit populärt som namn på större och
                      mindre bebyggelser, väl på grund av den vackra klangen.  

                   

                      
                   
                

                   
                

                

                   
                
                

                   
                

                
                  Rosendal kungligt lustslott på södra Djurgården,
                  Stockhlms stad
                   Rosendal 1792. – Namnet är ett populärt uppkallelsenamn av tyskt ursprung (Rosenthal
                  ’Rosendalen’), troligen ytterst efter ett kloster med detta namn mellan Koblenz
                   och Trier. Slottet, byggt av Karl XIV Johan i mitten av 1820-talet, övertog
                   namnet efter en på samma plats belägen, av kungen ägd gård, nedbrunnen 1819.
                   Gården hade tidigare varit djurvaktar- och skogvaktarboställe. Namnets
                   anknytning till denna plats kan beläggas från 1600-talets slut (Rosendalsbacken
                   1690).  

                
                   Rosendal bebyggelse
                   tranemo snKinds hd
                   Västergötland.
                  Rosenlund.  

                
                  Rosenfors tätort,
                  Mållilla och Mörlunda snr
                  Aspelands hd
                  Småland.
                  Rosenforss 1825. – Tätorten är framvuxen ur bebyggelse vid en bruks- och lantegendom.
                  Förledens ursprung är okänt. Efterleden syftar på en fors i Silverån.  

                
                  Rosengård stadsdel
                  Malmö stad
                  Skåne.
                  – Den gård som givit stadsdelen sitt namn var ursprungligen en del av kyrkbyn i Västra
                   Skrävlinge sn, Oxie hd. Den flyttades ut från byn 1811, i samband med enskiftet, och gavs då namnet
                   Rosengård av ägaren Svedin Karström (jfr Rosendal).  

                
                  Rosenlund tätort,
                  Tranemo snKinds hd
                  Västergötland.
                   Tätorten återgår på två mindre bebyggelser, Rosendal och Rosenlund. Inget är
                   närmare känt om namnens bakgrund. Rosenlund är ett modenamn, och Rosendal
                   är ett populärt uppkallelsenamn.  

               
                  Rosersberg tätort, slott,
                  Norrsunda snÄrlinghundra hd
                  Uppland.
                   Rosenbärg 1634, Rosersberg 1726. – Tätorten är framvuxen på mark utanför ägorna till
                   Rosersbergs slott men i närheten av järnvägs- och poststationen Rosersberg.
                   Denna inrättades 1866 på mark till det 1634–38 uppförda slottet. Namnets förled
                   lär anknyta till ätten Tre Rosor. Delar av egendomen hade ägts av medlemmar av
                   denna ätt, till vilken modern till slottets förste ägare och namngivare hörde.
                   Efterleden berg ansluter till andra namn med nobiliserande efterleder, här
                   möjligen med syftning på slottets läge på en liten höjd.  

                 
                   Roslagen kust och skärgårdsområde,
                   Uppland.
                   (i) all [’hela’] Rodzlagen 1493. – Förleden i Roslagen, ett
                   namn som kom i bruk först i medeltidens slutskede, innehåller sannolikt
                   områdets äldre namn Roden. Detta namn hänger samman med fsv. rodher ’rodd’ med
                   ursprunglig syftning på svearnas sjökrigsorganisation och är möjligen äldst
                   belagt i obestämd form på två uppländska runstenar från ca 1080 (i roþ, i ruþi,
                   dvs. i Rodh, i Rodhi) och i bestämd form från medeltiden (in Rodhinum 1316,
                   Rodhin 1344). I talspråket drogs Roden senare i tiden samman till Ron (Ron
                   1545, Roon 1608), innan det så småningom dog ut i allmänspråket. Roden var
                   indelat i skeppslag, och det är sannolikt det i ordet skeppslag ingående lag
                   ’samverkande grupp av personer’ som återfinns i namnet Roslagen där Ros- går
                   tillbaka på fsv. Rodhs-.  


                
                   Roslags-Bro sn,
                   Bro och Vätö skg
                   Uppland.
                   (de) ecclesia Bro 1322. – Socknens äldre namn Bro, levande i äldre språk ända
                   fram i vår tid, syftar på kyrkans läge vid en bro över Broströmmen. Det ingår
                   också i skeppslagsnamnet Bro och Vätö skeppslag, se Frösåkers härad. Den
                   1875 inrättade poststationen fick namnet Roslags-Bro efter socknen med ett
                   förtydligande tillägg som markerade läge i Roslagen för att skilja den från en
                   samtidigt inrättad poststation med namnet Bro i Bro och Låssa socken, också i
                   Uppland. Sockennamnet Bro ändrades till Roslags-Bro 1886.  

                
                   Roslags-Kulla sn,
                   Åkers skg
                   Uppland.
                   (a) Kulla 1402 (avser en by). – Socknens äldre namn Kulla, levande i äldre språk
                   ända fram i vår tid, är övertaget från en nu försvunnen kyrkby. Socknen bröts
                   ut ur Riala på 1640-talet. Sockennamnet Kulla ändrades till Roslags-Kulla 1886
                   för att det skulle särskiljas från sockennamnet Kulla i
                   Lagunda härad. I namnet ingår kulle. Terrängen öster om Roslags-Kulla kyrka
                   där kyrkbyn Kulla sägs ha legat är småkullig.  

                
                  Rossön tätort,
                  Bodums sn
                  Ångermanland.
                   Rossöhn 1782 (avser en ö). – Tätorten har säkerligen övertagit namnet från en 1884 inrättad poststation
                   (järnvägsstationen Rossön vid en 1925 invigd bana tillkom mycket senare). Att
                   den i kyrkbygden belägna poststationen inte namngavs efter socknen kan möjligen
                   bero på risk för sammanblandning med andra poststationsnamn, t.ex. Boden.
                   Skälet är okänt till att just namnet Rossön, avseende en ö i kyrkbygden mellan
                   Bodumsjön och Bölessjön, valdes till poststationsnamn. Tätorten omfattar i dag
                   inte bara bebyggelse på ön. I förleden ingår ordet fsv. *ros ’häst’, nära
                   samhörigt med russ ’(gotländsk) häst (av ponnytyp)’.  

               
                  Rostojávri gränssjö,
                  Karesuando sn
                  Lappland.
                   Råsta Tresk 1559. – Namnet Rostojávri (med en försvenskad stavningsform Råstojaure)
                   är nordsamiskt. Förleden förekommer i ett flertal namn i
                   området, bl.a. som namn på ett stort fjällområde (Rostu). Dess betydelse är okänd.
                   Efterleden är jávri ’sjö’.  

                
                   Rosvik tätort,
                   Norrfjärdens sn
                   Norrbotten.
                   Rodzswiick 1543. – Tätortsnamnet återgår på ett bynamn. Förledens innebörd är oviss.
                   Både äldre norrbottniskt *rodsel ’röjning’ och det finska ordet ruotsi i betydelsen ’svensk’ har
                   föreslagits. Efterleden avser en forntida vik med bl.a. Nedreträsket och Viken
                   som nutida restsjöar. Tolkat som finskt skulle namnet kunna vittna om svensk
                   bosättning i finsktalande miljö. Den ursprungliga finska efterleden, troligen
                   laksi, äldre form av lahti ’vik’, har av de svensktalande i så fall ersatts med
                   vik efter ett i tvåspråkiga områden välkänt mönster.  

                
                   Rot tätort,
                   Älvdalens sn
                   Dalarna.
                   Roott, Rott 1539. – Tätorten, en by, har fått namn efter läget vid älven Rotnens
                   utlopp i Österdalälven. Älvnamnet, fsv. *Rotn, betyder ’den rytande’ eller ’den nedstörtande’.
                   Älven lär ge ifrån sigett dovt ljud som hörs vida omkring. Det är oklart hur formen Rot har
                   utvecklats ur älvnamnet *Rotn.  

                   

                      
                   
                

                   
                
                

                   
                
                

                   
                

               
                 Roteberg tätort,
                 Ovanåkers sn
                 Hälsingland.
                 Rotebärg 1542. – Tätortsnamnet återgår på ett bynamn. Förleden är otolkad.
                 Efterled är berg.  

               
                Rotnen älv,
                Dalarna och Härjedalen.
                Rot.  

               
                 Rottnan å,
                 Frykdals hd
                 Värmland.
                 (i) Anne [’ån’] Rothno 1400. – Åns namn, fsv. *Rotn ’den rytande’
                  eller ’den nedstörtande’, syftar på de höga vattenfallen vid Rottneros
                  vid mynningen i Mellan-Fryken. På sin väg från Norge rinner ån genom sjön Rottnen
                  (Råttnen Lacus 1645), vars namn är en bildning till ånamnet.  

                
                  Rottne tätort, tidigare sn,
                  Söraby snNorrvidinge hd
                  Småland.
                   Røtne 1350. – Namnet avsåg äldst två byar med namnet Rottne, som särskiljdes genom tillägg av
                   Norra respektive Södra. Namnet är troligen ett äldre namn på Sörabysjön, fsv.
                   *Rytnir, bildat till ett ånamn *Rotn med sannolik syftning på Mörrumsån.
                   Ånamnet har antingen haft betydelsen ’den rytande’ eller ’den nedstörtande’;
                   båda alternativen tar sin utgångspunkt i åns vattenfall. Av de forna socknarna
                   Norra Rottne och Södra Rottne har senare bildats socknen Söraby.  

                
                  Rottnen sjö,
                  Konga hd
                  Småland.
                   Rotnen 1650. – Sjönamnet kan sammanställas med det äldre namnet på Ronnebyån
                   (Ronneby), *Rotn antingen med betydelsen ’den rytande’
                   eller ’den nedstörtande’.  

                
                   Rottnen sjö,
                   Gräsmarks och Sunne snr
                   Fryksdals hd
                   Värmland.
                   Rottnan.  

                 
                   Rottneros tätort, gods,
                   Sunne snFryksdals hd
                   Värmland.
                   Rotnaroos 1435 avskr. – Namnet på godset, som ligger vid ån Rottnans mynning i
                   Mellan-Fryken, är sammansatt av genitiv fsv. Rotnar av ånamnet Rottnan
                   och os ’åmynning’. Tätorten har vuxit fram kring ett under 1600-talet på platsen anlagt järnbruk.  

                 
                  Roxen sjö,
                  Östergötland.
                  (Circa [’vid, omkring’]) Rogx 1493. – Sjönamnet sammanhänger sannolikt med ordet
                  råk ’isråk’. Roxen utmärks av råkbildning.  

                
                   rud Bebyggelsenamn på -rud är vanligast i Värmland, Dalsland och Bohuslän, dvs.
                   landskap som gränsar till Norge, där namntypen också är mycket frekvent. Namn
                   på rud förekommer också, fast i mindre utsträckning, i angränsande landskap,
                   t.ex. Västergötland, Småland och Närke. Ännu större men samtidigt mer sporadisk
                   utbredning har osammansatt Rud(a), ibland utvecklat till Råd(a).
                   Ortnamnselementet, som är ett fornsvenskt rudh (neutrum), är besläktat men inte
                   identiskt med ryd. Rud betyder ’röjning’. Namn med efterleden rud är
                   medeltida eller yngre. Vissa av de osammansatta namnen kan dock vara äldre.
                   Förleden är oftast ett personnamn, t.ex. mansnamnet fsv. Ølver i Ölserud,
                   eller en personbeteckning, t.ex. mjölnare i det flerstädes förekommande
                   Mjölnerud. Litteratur: Bertil Ejder, Ryd och rud (1979), Margit Harsson,
                   Leksikon over norske rud-namn frå mellomalderen (2010), Staffan Fridell,
                   Ortnamn på -ryd, -red, -röd, -rud och -råd, i Språken i Sverige (2010), s. 91.  

                  
                    Ruda tätort,
                    Högsby och Långemåla snr
                    Handbörds hd
                    Småland.
                    (i) Rudw 1441 sen avskr., Rudu 1543. – Tätorten är framvuxen kring en 1897
                    inrättad post- och järnvägsstation, uppförd på utmark till gården Ruda i Högsby socken.
                    Namnet innehåller dialektordet ruda ’röjning’.  

                  
                     Rudskoga sn,
                     Visnums hd
                     Värmland.
                     (in) Ruzskoghum 1329. – Sockennamnet, som ursprungligen betecknade ett
                     skogsområde, innehåller sannolikt ett fornsvenskt *rudhaskogher ’skog med röjningar’.  

                   
                      rum Bebyggelsenamn på rum förekommer mest i östra Götaland (östra Skåne,
                      Blekinge, Öland, östra och norra Småland, södra Östergötland). Namnelementet
                      betyder sannolikt ’öppen plats, öppen mark’. Många namn har antagligen
                      ursprungligen betecknat slåtter- och betesmarker. Förlederna är av
                      varierande karaktär, bl.a. personnamn (t.ex. Algutsrum),
                      benämningar på naturlokaler (t.ex. Augerum; av ave ’grund vik’)
                      och växt- och djurbeteckningar (t.ex. Ljungarum och
                      Yxnerum, innehållande fornsvensk genitiv pluralis yxna av oxe).
                      Namn på rum har bildats under både vikingatid och medeltid. Det relativt vanliga
                      Byarum hör inte hit utan ska tolkas på annat sätt, nämligen
                      som ’plats för övergiven gård; by’. Litteratur: Sigurd Fries, Vad betecknar ortnamnsefterleden
                      rum?, i Nordiska studier i filologi och lingvistik. Festskrift tillägnad Gösta Holm
                      på 60-årsdagen den 8 juli 1976 (1976), s. 122–26; Hjalmar Lindroth, De nordiska ortnamnen
                      på rum (1916); Jan Paul Strid, Ortnamnen på -rum och kontinuiteten i
                      kulturlandskapet, i Bebyggelsehistorisk tidskrift 11 (1986), s. 187–201;
                      dens., Ortnamnen på rum i namnsemantisk belysning, i Nionde nordiska
                      namnforskarkongressen Lund 4–8 augusti 1985 (1987), s. 297–315.  

                    
                      Rumskulla sn, tätort,
                      Sevede hd
                      Småland.
                      Ecclesie Rumskullum 1320. – Tätorten är framvuxen kring kyrkan. Socknen har
                      namn efter den by på vars mark kyrkan byggdes. Förleden innehåller
                      rumrum ’öppen plats’. Efterleden är pluralis av kulle
                      eller det liktydiga kull.  

                    
                      Rundvik tätort,
                      Nordmalings sn
                      Ångermanland.
                      – Tätorten återgår på bebyggelse vid en 1861 anlagd ångsåg (Rundvikens sågverk 1883).
                      Namnet har från början avsett den mellan fastlandet och Kallskäret–Grammaholmen belägna
                      Rundviken, en vik av Nordmalingsfjärden. Det är oklart om förleden kan vara
                      adjektivet rund.  

                    
                      Runemo tätort,
                      Alfta sn
                      Hälsingland.
                      Rodhmo 1535. – Tätorten har vuxit fram ur en by. Förleden är otolkad,
                      och efterleden är möjligen mo ’sandig mark’. Belägget från 1535 härrör
                      från en källa med inte alltid tillförlitliga namnformer. Senare skrivningar av namnet,
                      som i dialekten ungefärligen uttalas »Rönnmo», är Rönnemoo 1635, Runnemo
                      1761 och 1880 samt Runemo 1883.  

                    
                      Runhällens tätort,
                      Enåkers sn
                      Simtuna hd
                      Uppland.
                      – Tätorten har vuxit fram kring en järnvägsstation, öppnad 1900. Dess namn
                      är givet efter torpet Stora Runhällen (Stoora Runhällen 1667–82) i Västerlövsta
                      socken sydöst om tätorten. Torpets namn i sin tur är givet efter en närbelägen runsten.
                      Tillägget Stora är givet till åtskillnad från torpet (Lilla) Runhällen
                      (Rundhällen 1659, Lilla Runhällan 1682) i Enåkers socken, en knapp mil i
                      norr. Detta torp har sitt namn efter ett närbeläget runstensfragment.  

                   

                      
                   
                

                   
                

                

                   
                
                

                   
                

                
                   Runmarö ö,
                   Djurö sn
                   Värmdö skg
                   Uppland.
                   (in) Ruthma 1200-talets mitt, Rødma, Rødmæ 1288, Rudmi ca 1300.
                   – Namnet sammanhänger med fsv. rudhme, rødhme ’rodnad; rost’ och syftar
                   troligast på berghällar av någon rödaktig bergart. Berg med sådant utseende är
                   Rödberget på Storön invid Runmarö mot Nämdöfjärden och Telegrafberget på
                   Runmarös sydöstra udde. Namnets nutida form förklaras av att fsv. Rudhman, där
                   bestämd artikel -n till-lagts fsv. Rudhma, under inflytande av andra önamn som
                   Dalarö och Resarö ändrats först
                   till *Rudhmarn och så småningom till Runmarö. Ännu år 1897 levde i dialekten
                   uttalet »Ruddmarn», medan »Runnman»
                   belagts på 1930-talet (båda uttalsformerna med kort a).
                   Jfr Rådmansö.  

                 
                   Runn sjö vid Borlänge och Falun,
                   Dalarna.
                   lacus Runden 1558. – Namnet är flertydigt. Möjligen sammanhänger det med fsv. *røn
                   ’stengrund; stenhög’ (fvn. hraun) med syftning på sjöns steniga holmar och grund.  

                 
                   Runnö by, ö,
                   Döderhults sn
                   Stranda hd
                   Småland.
                   Runø ca 1300. – Önamnets förled innehåller sannolikt runne ’buske’, ett dialektord
                   som ännu är levande i Småland. Ordet används på sina håll om busksnår mellan slåtterytor
                   i ängsmark och kan ta fasta på de många slåttermarker som funnits på ön. xyzxyz  

                
                   Runsten sn,
                   Runstens hd
                   Öland.
                   (in) Ronasten, (de) Runæsten 1299. – Sockennamnet är övertaget från kyrkbyn,
                   dagens Södra Runsten, och uttalas genuint »Rånnsten».
                   Namnet syftar troligast på en nu försvunnen runsten vid kyrkbyn.  

                
                   Runstens härad hd,
                   Öland.
                   (innan) Runosten … j sama hærade 1406, (wthij) Rwnasthens hæredhe 1525.
                   – Häradet har namn efter kyrkbyn, Södra Runsten, i
                   socknen Runsten.
                   Belägget 1406 avser räfsteting i Runsten.  

                
                   Runtuna sn, tätort,
                   Rönö hd
                   Södermanland.
                   (De) Røntunum 1314? – Namnets efterled är tuna. Förleden
                   innehåller fsv. *røn ’stengrund; stenhög’. Det syftar på den av berghällar
                   uppfyllda höjden vid kyrkan på vilken klockstapeln är uppförd. Höjden kan i
                   äldre tid ha tjänat som tingsplats, jfr Rönö härad. Beträffande ljudutvecklingen
                   Rön- &gt; Run- kan nämnas att sörmländska folkmål har formen runn för rönn.
                   Tätorten, som inte ligger vid kyrkbyn, har fått sitt namn från socknen.  

                
                   -rup torp.  

                
                  Rusksele tätort,
                  Lycksele sn
                  Lappland.
                  – Namnet är givet efter ett sel (lugnvatten) i Vindelälven, Umesamiska
                   Ruosskuosuvvane, vars efterled innehåller suvvane ’lugnvatten
                   i å eller älv’. Förledens betydelse är inte känd, varför förhållandet mellan det svenska
                   och det samiska namnet är oklart. Ortens samiska namn är Ruosskuo.  

                
                   Russfjärden fjärd i Ströms Vattudal,
                   Ströms och Hammerdals snr
                   Jämtland.
                   Russfjälen 1771. – Namnet är sammansatt av dialektordet russ ’häst’ och fjärd i
                   betydelsen ’del av sjö’. Den sakliga bakgrunden till namnet är dock okänd.  

                
                  Rute sn,
                  Gotland.
                  Rutar 1300-talet avskr. – Namnet är otolkat.  

                 
                   Rutvik tätort,
                   Nederluleå sn
                   Norrbotten.
                   (de) Rutuvik 1344 avskr. – Tätorten är framvuxen ur en by. Förleden innehåller
                    genitiv av fsv. *Riuta (redan på medeltiden utvecklat till *Ruta genom en från
                    området känd ljudförändring). Detta äldre namn har troligen burits av den
                   genom byn rinnande Gravabäcken och är bildat till verbet ryta med syftning
                   på vattnets läte. Efterleden avser dennu uppgrundade vik vid byn som Gravabäcken
                   fordom mynnade i.  

                 
                    Rya by,
                    Kvistofta sn
                    Luggude hd
                    Skåne.
                   Rydebäck.  

                 
                    Rya sn,
                    Norra Åsbo hd
                    Skåne.
                    Ryde 1503 (avser kyrkbyn), Rye sognn 1570-talet. – Kyrkbyn har
                    givit socknen dess namn, som innehåller ryd
                    ’röjning’.  

                  
                    Rya bebyggelse,
                    Kinnarumma sn
                    Marks hd
                    Västergötland.
                    Rydboholm.  

                 
                   ryd Bebyggelsenamn på -ryd är vanliga i Sydsverige (Skåne, Blekinge, Halland,
                   Småland, Västergötland, Östergötland, Dalsland, Bohuslän). Enstaka namn
                   förekommer sporadiskt längre norrut. Namnelementet motsvarar fornsvenskt rydh
                   som utvecklats ur ett äldre *riudh (motsvarande fvn. rjóðr). Den ursprungliga
                   betydelsen är ’röjning’. Enligt en hypotes har man också att räkna med en
                   allmännare innebörd ’öppen plats, öppen mark’. Många namn har ursprungligen
                   avsett slåtter- eller betesmark, men också medeltida nybyggen i skogsmark har
                   fått namn på -ryd. En inte obetydlig andel av namnen går tillbaka till
                   vikingatid, men majoriteten är ändå otvivelaktigt medeltida. Förlederna kan
                   bl.a. vara personnamn (t.ex. Göteryd; av Göte),
                   benämningar på naturlokaler (t.ex. Tingsryd; till
                   sjönamnet Tiken) eller åsyfta vegetation (t.ex. Linneryd;
                   av linde ’lind(bestånd)’). Efterleden har regionalt förändrats till
                   röd (Skåne och Bohuslän) och red (Halland och Västergötland). Litteratur:
                   Bertil Ejder, Ryd och rud (1979); Staffan Fridell, Ortnamn på ryd i Småland
                   (1992); dens. Ortnamn på -ryd, -red, -röd, -rud och -råd, i Språken i Sverige
                   (2010), s. 91.  

                
                    Ryd tätort,
                    Almundsryds sn
                    Kinnevalds hd
                    Småland.
                    Rydh 1420. – Tätorten har vuxit upp kring poststationen och järnvägslinjen,
                    som öppnades för trafik 1874. Namnet, efter byn Ryd, innehåller ryd
                    ’röjning’.  

                 
                    Ryd sn,
                    Ryssby sn
                    Kåkinds hd
                    Västergötland.
                    Ryudz sokn 1400. – Sockennamnet är givet efter kyrkbyn. Det innehåller
                    ryd ’röjning’.  

                
                   Ryd bebyggelse,
                   Kinna sn
                   Marks hd
                   Västergötland.
                   Rydal.  

                
                   Ryd Västra, Östra snr,
                   Uppland samt Östergötland.
                   Västra Ryd och Östra Ryd.  

               
                   Ryda sn,
                   Barne hd
                   Västergötland.
                   Ryodha sokn 1414. – Socknens namn är lånat från kyrkbyn.
                   Det plurala (se inl. 3.3.1) namnet innehåller ryd ’röjning’.  

                   

                      
                   
                

                   
                
                

                   
                
                

                   
                

                
                   Rydaholm sn, tätort,
                   Östbo hd
                   Småland.
                   (in) Rythaholm 1299. – Sockennamnet är sannolikt ett ursprungligt namn på
                   platsen där kyrkan byggdes. Kyrkan ligger på en välvd förhöjning, som i
                   fornsvensk tid bör ha hetat *Rydhaholmber. I detta ägo- eller naturnamn är
                   förleden genitiv pluralis av ryd ’röjning’ och
                   efterleden holm ’upphöjning över kringliggande mark’.  

                
                   Rydal tätort,
                   Kinna sn
                   Marks hd
                   Västergötland.
                   – Tätorten återgår på bebyggelse nära det 1853 anlagda Rydals bomullsspinneri.
                   I förleden ingårrimligen Ryd (Rydh 1528; se ryd ’röjning’),
                   namn på byn där Rydal ligger. Efterleden är dal.  

                
                    Rydbo tätort,
                    Östra Ryds sn
                    Danderyds skg
                    Uppland.
                   – Tätorten är framvuxen intill en järnvägsstation vid en bana, öppnad 1901.
                   Järnvägsstationen övertog namnet från en poststation som sedan 1880 hade hetat
                   Rydbo. Dessförinnan hade denna under sitt första år, 1875, kallats → Östra Ryd
                   efter socknen, därefter, 1876–80, Rydboholm efter slottet
                   → Rydboholm. Namnbytena förorsakades av förväxlingsrisk med poststationerna
                   Östra Ryd i Östergötland och Rydboholm i Västergötland.
                   Poststationsnamnet Rydbo kan ses som en förkortning av det förutvarande namnet
                   Rydboholm, säkerligen i anslutning till de många svenska bebyggelsenamnen på -bo.  

                
                   Rydboholm gods,
                   Östra Ryds sn
                   Danderyds skg hd
                   Uppland.
                   (j) Rydzbyholm 1449, Rydboholm 1490. – Slottet återgår på en sätesgård,
                   förmodligen tillkommen under 1400-talets förra hälft. Förleden innehåller
                   inbyggarbeteckningen rydbo ’invånare i (Östra) Ryd’, här använd i stället
                   för sockennamnet. Jfr Riudboa skiplagi (’Rydbornas, dvs. Ryds, skeppslag’)
                   1280; se också Östra Ryd. Kyrkan ligger på Rydboholms mark. Efterleden
                   holm anknyter till andra namn med nobiliserande efterleder. Dock kan i
                   detta fall finnas en saklig bakgrund då platsen möjligen var en kringfluten
                   holme ännu vid namnets tillkomst.  

                 
                   Rydboholm tätort,
                   Kinnarumma sn
                   Marks hd
                   Västergötland.
                   – Tätorten återgår på bebyggelse vid det år 1834 anlagda Rydboholms väveri.
                   Förleden Rydbo- anknyter till Rya, namn på den by på vars mark väveriet anlades.
                   Efterleden holm har liksom i många namn på slott och
                   herrgårdar tillagts i statushöjande syfte. Rya (j Nørræ Rydhæ 1484, avseende
                   gården Norr-Rya, Rydhe 1540) innehåller ryd ’röjning’.  

                
                   Rydebäck tätort, gods,
                   Kvistofta snLuggude hd
                   Skåne.
                   Rybeck 1622. – Godsets  namn avsåg ursprungligen den bäck, nu kallad Rydebäcksbäcken,
                   som rinner från den intilliggande byn Rya; bynamnet (Rydha 1410) innehåller
                   ryd ’röjning’. Tätorten Rydebäck i anslutning till godset
                   utgörs av ett villasamhälle, som tillkom på 1960-talet.  

                
                   Rydsgård gods,
                   Villie sn
                   Ljunits hd
                   samt tätort,
                   Örsjö sn
                   Vemmenhögs hd
                   Skåne.
                    – Godset, som tillkom 1683, har övertagit namnet från en äldre medeltida
                   gård (i Ryssgard 1470). Förleden innehåller ryd ’röjning’.
                   Tätorten Rydsgård en knapp mil söder om godset har vuxit fram kring en järnvägsstation
                   vid en bana öppnad 1874.  


                   
                      Rydsnäs tätort,
                      Västra Ryds sn
                      Ydre hd
                      Östergötland.
                      Rysznes 1556. – Tätorten är framvuxen i kyrktrakten och har väl närmast namn efter
                      poststationen, inrättad 1875 och namngiven efter socknen men namnändrad 1879
                      till Rydsnäs. Detta namn lånades från prästgården. I förleden ingår Ryd i
                      egenskap av socken- eller gårdnamn (se Västra Ryd).
                      Efterleden kan syfta på läge nära något näs i sjön Östra Lägern.  

                   
                      Rydöbruk tätort,
                      Torups sn
                      Halmstads hd
                      Halland och Småland.
                     – Tätorten har övertagit namnet från ett där befintligt järnbruk, vilket i sin tur är
                      namngivet efter gården Rydö (Rødt 1589, Rye 1603, Rydö 1818). Namnet
                      innehåller en form av ryd ’röjning’. Den nuvarande stavningen
                      ger det felaktiga intrycket att ordet ö skulle ingå i namnet.  

                   
                      Ryfjället fjällmassiv,
                      Tärna sn
                      Lappland.
                      – Namnets förled är en försvenskning av sydsamiska.
                      Ryjveje (umesam. Ryjvvie) med betydelsen ’den
                      rykande’; karakteristiskt för fjället är att vindarna där blåser kraftigt
                      och nyckfullt och rör upp snön. Fjället är även känt under de äldre
                      stavningsformerna Rivovardo och Ryivevardo,
                      där efterleden, sydsam. vaartoe ’lågfjäll; skogsbevuxet berg’, är ett senare tillägg.
                      En samisk flyttled passerar fjället, där det även funnits en offerplats.  


                   
                     Ryk by,
                     Brastads snStångenäs hd
                     Bohuslän. Rixö.  


                   
                     Rynge gods,
                     Sjörups snLjunits hd
                     Skåne.
                     (i) Rønde 1457 avskr., Rynnegardh 1492. – Bebyggelsen omnämns 1397 som ödetorp; den nuvarande godsbildningen
                      tillkom 1768. Namnet innehåller dialektens rynga (danska rønne) ’ruckel, förfallet eller oansenligt hus’.  

                   
                      Ryssberget berg på gränsen mellan Blekinge och Skåne,
                      (y) Riissbier 1570-talet. – Namnets förled är sannolikt ordet ris i
                      betydelsen ’småskog’.  

                   
                     Ryssby sn,
                     Norra Möre hd
                     Småland.
                     (in) Ryzby 1336 (avser troligast kyrkbyn). – Socknen har övertagit kyrkbyns namn.
                     I förleden ingår ryd ’röjning’, här sannolikt som bebyggelsenamn.
                     Om byn ursprungligen hetat Ryd, bör efterleden by ’gård; by’
                     uppfattas som ett förklarande tillägg till det gamla gård- eller bynamnet. Namnet kan
                     därför tolkas antingen som ’(gården vid) röjningen’ eller mera sannolikt ’Ryds gård/by’.  

                   
                      Ryssby sn, tätort,
                      Sunnerbo hd
                      Småland.
                      (de) Ryzby 1306. – Kyrkbyn har givit socknen dess namn. Det innehåller sannolikt ett ursprungligt *Rydh (
                      ryd ’röjning’) med ett förklarande tillägg av by ’gård; by’.
                       

                   
                      Rystad sn,
                      Åkerbo hd
                      Östergötland.
                      ecclesia Rystatha 1280. – Socknen har fått sitt namn från en bebyggelse vid kyrkan.
                      Det plurala (se inl. 3.3.1) ortnamnet kan innehålla ett fornsvenskt *rydhstadher ’röjningsplats, plats
                      med röjning’.  

                   
                       Rytterne sn,
                       Snevringe hd
                       Västmanland.
                       parochia Rytru 1304. – Sockennamnet kan vara ett ursprungligt önamn, fsv. Rytra.
                       Dess innebörd är osäker.  

                      

                      
                   
                

                   
                

                

                   
                
                

                   
                

                
                   Råbelöv gods,
                   Fjälkestads snVillands hd
                   Skåne.
                   Robeloffue 1469. – Namnet är oklart. Det är dock troligast en sammansättning med löv.
                   Förleden kan innehålla ett mansnamn, dock ovisst vilket. Fram till 1836 utgjorde Råbelöv
                   egen kyrksocken och fram till 1883 egen jordebokssocken.  

                
                   Råby, Lilla, Stora gd,
                   Lunds lfs
                   Lunds snTorna hd
                   Skåne.
                   Stora Råby. 

                
                   Råby-Rekarne sn,
                   Västerrekarne hd
                   Södermanland.
                   ecclesie Thraboheradhe 1318. –
                   Socknens äldre medeltida namn utgår från ett bygdebetecknande fsv. *Thra, som
                   med innebörden ’förträngning, trångt ställe’ äldst avsett en trång passage i
                   ett vattendrag i trakten. Formen Råby, fsv. Raby, är en omvandling – med
                   anslutning till det bl.a. i Södermanland vanliga ortnamnet Råby
                   (jfr Råby-Rönö) – av ett äldre Thrabo i sammansättningen
                   Thrabohæradh ’Thrabornas bygd’ eller Thrabo sokn ’Thrabornas socken’. Ordet härad
                   i belägget från 1318 betyder ’bygd’. Det 1886 tillagda häradsnamnet Rekarne
                   särskiljer socknen från Råby-Rönö i samma landskap.  

                
                   Råby-Rönö sn,
                   Rönö hd
                   Södermanland.
                   (De) Raby 1314. Socknen har erhållit sitt namn från kyrkbyn. Det innehåller i
                   efterleden by ’gård; by’ och i förleden sannolikt ordet
                   rå ’stång; råmärke’ eller rå’ rådjur’. Det 1886 tillagda häradsnamnet Rönö
                   (Rönö härad) särskiljer socknen från Råby-Rekarne
                   i samma landskap.  

                
                   Råbäck gods,
                   Medelplana sn
                   Kinne hd
                   Västergötland.
                   Rabek 1347. – Gården ligger vid en mindre bäck. Förleden innehåller snarast
                   rå ’rådjur’.  

                
                    Råda tätort,
                    Norra Råda sn
                    Älvdals hd
                    Värmland.
                    – Tätorten har vuxit fram  kring byarna Västra och Östra Råda vid kyrkan
                    i Norra Råda.  


                 
                    Råda sn,
                    Askims hd
                    Västergötland.
                   (j) Rode ssoken 1530, Rwda kyrke 1540, Rwdha 1546. – Socknen har fått sitt namn
                   från en gård (j Rødh 1493). Det innehåller ryd ’röjning’.
                   Även en form Ruda synes ha förekommit.  


                
                   Råda sn,
                   Kållands hd
                   Västergötland.
                   (de) Rodho 1405. – Socknen har fått sitt namn från kyrkbyn. Det innehåller
                   sidoformen *rodha av fsv. rudha ’till odling uppröjt jordstycke’.  


                
                   Råda, Norra, Södra snr,
                   Värmland.
                   Norra Råda och Södra Råda.  

                
                   Rådene sn,
                   Gudhems hd
                   Västergötland.
                   (de) Rothene 1259. – Socknen har fått sitt namn från kyrkbyn. Det innehåller
                   i efterleden vin ’betesmark; äng’. Förleden är flertydig.  

                
                   Rådmansö sn,
                   Frötuna och Länna skg
                   Uppland.
                   (in) insula [’ön’] Rudhma 1331. – Socknen, som består av en halvö och en vidsträckt
                   skärgård, tillkom 1873 och föregicks av ett kapellag, utbrutet i slutet av 1500-talet
                   ur Frötuna socken. Namnet är ett ursprungligt önamn. Den del av halvön som hyst
                   sockenkyrkan var längre tillbaka en ö. Namnet sammanhänger med fsv. rudhme, rødhme
                   o.d. ’rodnad; rost’ och syftar troligast på (halv)öns berggrund av delvis
                   rödlätt gnejs. Namnets nutida form förklaras av att fsv. Rudhman, där bestämd
                   artikel -n tillagts fsv. Rudhma, förknippats med ordet rådman (Rådmans ö 1689).
                   I dialekten var namnets ursprungliga form ännu bevarad som »Röddma» (med öppet
                   ö) och »Råddma» på 1930-talet. Jfr Runmarö.  

                
                   Råggärd sn,
                   Valbo hd
                   Dalsland.
                   Roggerde kirke 1531. – Socknen har fått sitt namn från en bebyggelse vid kyrkan.
                   Namnets betydelse är snarast ’råggärdet, gärdet där man odlar råg’.  

                
                  Rågsved stadsdel,
                  Stockholms stad.
                   Rogsueedh 1627 (avser ett torp). – Namnet är övertaget från ett torp som var beläget
                   nära den plats där tunnelbanan går över Nynäsbanan. Det innehåller ett sammansatt ord
                   rågsved ’avbränd, svedjad, mark där man sått råg’. I äldre tid uttalades namnet med
                   kort å.  

                
                   Råneträsket sjö,
                   Gällivare sn
                   Lappland.
                   Råneälven.  

                
                   Råneå sn, tätort,
                   Norrbotten.
                   (in) Rano 1339 (avser kyrkbyn). – Sockennamnet är övertaget från kyrkbyn, även
                   kallad Rånbyn, vars namn är givet efter Råneälven. För stavningen -eå
                   Bureå. Ortens lulesamiska namn är
                   Rávnna med okänd betydelse.  

                
                   Råneälven älv,
                   Lappland och Norrbotten.
                   – Namnet har sannolikt samiskt ursprung. Det nuvarande lulesamiska
                   namnet Rávnaädno innehåller genitiv av
                   tätortsnamnet Rávnna (Råneå) och efterleden -ädno ’älv’. Älven har också
                   kallats Ráddneädno. Förleden i detta namn, som även ingår i namnet på källsjön
                   Ráddnejávrre (svenskt Råneträsket), synes vara ráddna ’kamrat, granne’.
                   Efterleden är ädno ’älv’. Förhållandet mellan Ráddneädno och Råneå
                   sockens samiska namn Rávnna är dock oklart.  

                
                   Rångedala sn, tätort,
                   Ås hd
                   Västergötland.
                   Rangadall 1399. – Socknen har fått sitt namn från kyrkbyn. Det innehåller dal med
                   syftning på Rångedalaåns sänka. Förleden kan innehålla ett äldre namn på ån,
                   sammansatt av dialektordet rång ’stång’ och å, fsv. a.  

                
                   Rånnaväg tätort,
                   Gällstads sn
                   Kinds hd
                   Västergötland.
                   Randawægh 1445. – Tätorten återgår på en by. Förleden innehåller ordet rand,
                   västgötskt rånn, här i betydelsen ’kant’. Det är dock oklart vad för slags kant i
                   terrängen som åsyftas. Efterleden är väg.  

                
                   Rånäs tätort,
                   Fasterna sn
                   Sjuhundra hd
                   Uppland.
                   (J) Ranæsi 1365. – Tätorten har vuxit fram kring en 1884 inrättad järnvägs- och
                   poststation. Denna anlades på mark under gården och bruksegendomen Rånäs. Förleden
                   är rå ’gränsmärke, gränslinje’. Efterleden är näs med syftning på ett näs, obekant
                   vilket, i sjön Skedviken nära gården.  

                
                   Råshult by,
                   Stenbrohults sn
                   Allbo hd
                   Småland.
                   Råshult 1540, Raffuishultth 1552. – Byn är bekant som Carl von Linnés födelseort.
                   Namnet innehåller efterleden hult. Förleden har föreslagits
                   vara genitiv av  mansnamnet fsv. Ragnvidh.  

                
                   Råsta gd,
                   Sundbybergs stad
                   Uppland.
                   Råsunda.  

                
                   Råstasjön sjö,
                   Solna och Sundbybergs städer
                   Uppland.
                   Råsunda.  

                
                   Råsunda stadsdel,
                   Solna stad
                   Uppland.
                   – Namnet torde ha tillkommit i samband med att ett bolag, kallat Råsunda
                   förstadsaktiebolag, 1908 påbörjade bygget av
                   en förstad till Stockholm söder om Råstasjön.
                   Förleden är lånad från Råsta (in Røsta 1375), namn på en gård nordväst om sjön i
                   Sundbyberg stad, eller direkt från Råstasjön (Råssta Siön
                   1600-talets slut). I förleden i gårdnamnet ingår möjligen mansnamnet fsv. Rødh,
                   ursprungligen säkerligen binamn på någon med  rött hår eller rött skägg.
                   Efterleden i Råsta är sta(d). Efterleden i Råsunda är tagen från
                   Frösunda (in Frøsunde 1337), namn på en gård, nu stadsdel,
                   i Solna stad. Förleden innehåller dialektordet frö ’frodig,
                   fruktbar’ avseende rikedom på vattenväxter. Efterleden är sund med syftning på det
                   forntida sund som avskilde den ö som gett sitt namn åt Solna.
                   Råstasjön är en rest av denna vattenled; jfr Fröfjärden (Fröfierden 1675) som äldre
                   namn på sjön.  

                   

                      
                   
                

                   
                
                

                   
                
                

                   
                

                
                   Råå stadsdel,
                   Helsingborgs stad
                   Skåne.
                   Raa 1582. – Detta gamla fiskeläge (i f.d. Raus sn, Luggude härad) vid Rååns
                   mynning i Öresund har fått namn efter ån(in amne dicta Raa [’i ån som kallas
                   Raa’] 1398). Ånamnet är en bildning till fda. ra ’rå, stång; gränsmärke’; på
                   en lång sträcka bildar ån gräns mellan Luggude och Rönnebergs härad. Jfr
                   Raus.  

                
                   Rälla tätort,
                   Högsrums sn
                   Slättbo hd
                   Öland.
                   (j) Rælle 1455. – Tätorten är framvuxen ur en by. Namnet innehåller det bl.a.
                   från Öland kända dialektordet rälla ’ränna, vattenfåra, dike’, men vad det
                   ursprungligen syftat på är oklart.  

                
                   Rämmen sn, hgd,
                   Färnebo hd
                   Värmland.
                   Näsräms Capell 1805, Rämmens socken 1808. – Socknen, som bröts ut ur Gåsborns
                   socken 1777, har sitt namn efter kyrkans läge vid sjön Näsrämmen (Siön Nääsremmen 1703),
                   mitt emot det 1649 anlagda järnbruket Rämmen (Rämshyttan), äldst kallat Näsrämshyttan.
                   Förleden i sjönamnet Näsrämmen syftar på det stora näs som i det närmaste delar sjön i två
                   delar och på vilket kyrkan ligger. Efterleden rämmen kan vara lånad från ett
                   intilliggande sjö- och älvsystem. Strax nordöst om Näsrämmen ligger den mycket
                   djupa och djupt liggande sjön Djuprämmen, vilken genom Oforsälven/Liljendalsälven står
                   i förbindelse med de norrut belägna sjöarna Fjällrämmen och Grundrämmen och vidare norrut
                   genom Upprämmsälven med den överst belägna sjön Upprämmen (Grundrämmen och Upprämmen
                   belägna i Malungs socken, Dalarna). Till grund för dessa namn kan ligga ett vattendragsnamn fsv.
                   *Ræmma, bildat till fsv. ramn ’korp’.  

                
                   Räng sn,
                   Skytts hd
                   Skåne.
                   (in) Rængæ 1200-talets senare del (avser kyrkbyn). – Socknen har sitt namn efter
                   kyrkbyn. Det kan innehålla en forndansk motsvarighet till det svenska dialektordet
                   ränge ’gles inhägnad’.  

                
                   Rännelanda sn,
                   Valbo hd
                   Dalsland.
                   Rendelande kirke 1531. – Socknen har fått sitt namn från en bebyggelse vid kyrkan.
                   Det med land sammansatta namnet innehåller i förleden möjligen
                   ett namn använt om det mindre vattendrag som flyter fram vid kyrkan och sammanhängande med
                   dalslandsmålets ränna ’rinna’.  


                 
                    Ränneslätt Militärt övningsfält,
                    Eksjö stad
                    Småland.
                      Ränneslätt 1684. – Efterleden är slätt. Slätten har använts som övningsfält
                      sedan 1600-talet. Namnet har liksom en del andra namn på militära övningsplatser
                      betoning på sista namnleden (jfr Revingehed). Förleden
                      i Ränneslätt har troligen samband med verbet ränna i betydelsen ’deltaga i strid
                      till häst med lans såsom vapen; rida till anfall’; jfr även sammansättningar som
                      ränn(e)bana, ränn(e)plats ’plats för (kapp)ridning’.  

                  
                     Ränneslöv sn, tätort,
                     Höks hd
                     Halland.
                      ecclesie Randersleef 1351. – Sockennamnet är lånat från kyrkbyn, den nuvarande
                      tätorten. Förleden är förmodligen ett personnamn, dock osäkert vilket. Efterleden
                      är löv.  

                  
                     Räpplinge sn,
                     Slättbo hd
                     Öland.
                     (i) Ræpplingis sokn 1376. – Socknen har fått namn efter kyrkbyn. Namnet förefaller
                     vara en bildning med -inge eller -linge (-inge) till ett
                     ord samhörigt med dialektorden rape ’bråte, skräp’ och rappel ’stenig och stubbig
                     (ojämn) mark’. Här skulle det syfta på det ofruktbara Alvaret
                     som når fram till byn.  

                  
                     Rätan sn, tätort,
                     Jämtland.
                      (j) Rætan 1479. – Tätorten är framvuxen ur kyrkbyn, officiellt benämnd Rätansbyn
                      men i dagligt tal oftast Rätan. Tätortsnamnet Rätan fastställdes 1979.
                      Dessförinnan hade Rätansbyn bytts ut mot Rätan som poststationsnamn 1973.
                      Socknen återgår på en kapellförsamling, utbruten omkring 1530 ur Bergs socken
                      och förmodligen namngiven efter bebyggelsen vid kapellet. Förleden kan vara
                      ett äldre namn på Rätanssjön, fsv. *Ræt eller *Ræt(t)e, bildat till adjektivet
                      rät ’rak, rät’ och tolkat som ’den räta, den raka (sjön)’. Efterleden är
                      vin ’betesmark; äng’. Namnet bör sålunda ursprungligen
                      ha syftat på ängs- eller betesmark vid Rätanssjön.  

                   
                      Rättvik kn,
                      sn, tätort,
                      Dalarna.
                      Rættawik, Rætwik 1442. – Tätorten har vuxit fram kring järnvägsstationen på
                      kyrkans och byn Lerdals mark. Stationen tillkom 1890 och namngavs efter
                      socknen. Denna har i sin tur namn efter kyrkans läge vid Rättviken, en
                      vik av Siljan. Det är dock oklart om namnet från början har avsett hela
                      den stora Rättviken eller bara Lerdalsviken, en mindre vik av Rättviken
                      mellan kyrkplatsen och Enåns mynning. Förled i namnet är adjektivet rät
                      ’rak, rät’, i dialektuttalet rätt, med syftning på de förhållandevis raka
                      stränderna vid Lerdalsviken och vid Rättvikens inre del.  

                   
                      Rävemåla tätort,
                      Älmeboda sn
                      Konga hd
                      Småland.
                      Reffuemåla 1558. – Tätorten har vuxit upp kring poststationen och den
                      1910 öppnade järnvägslinjen. Namnet, som övertagits från byn Rävemåla,
                      innehåller genitiv pluralis av djurbeteckningen räv och
                      måla.  

                   
                      Rävinge sn,
                      Halmstads hd
                      Halland.
                      (i) Ræffwynghæ 1447. – Sockennamnet är övertaget från kyrkbyn. Namnet är
                      sannolikt en bildning med -inge till ett ortnamn
                      med djurbeteckningen räv som förled.  

                   
                      Rävlanda tätort,
                      Björketorps sn
                      Bollebygds hd
                      Västergötland.
                      Refflanda 1540. – Tätorten, som fått sitt namn efter byn Rävlanda, har
                      vuxit upp kring poststationen och den 1894 öppnade järnvägslinjen. Förleden
                      är genitiv pluralis av djurbeteckningen räv. Efterleden innehåller
                      land.  

                   

                      
                   
                

                   
                

                

                   
                
                

                   
                



                
                  Rävlidenfältet malmfält,
                  Lycksele sn
                  Lappland.
                  – Namnet innehåller djurbeteckningen räv och lid i betydelsen ’sluttande
                  skogstrakt’ med syftning på den höjd där gruvan anlagts. Höjdens
                  umesamiska namn Riebijtjuvvielge
                  innehåller riebij ’räv’ och tjuvvielge (tjuvvalge) ’bergrygg’.  

                
                  Rävsnäs gods,
                  Toresunds sn
                  Selebo hd
                  Södermanland.
                  (in) Ræfsnæsi 1346. – Ortnamnet betyder ’näset där rävar håller till’.
                  Mangårdsbyggnaden ligger på ett näs i Mälaren.  

               
                  Rävvåla by,
                  Grangärde sn
                  Dalarna.
                  Saxdalen. 

               
                  Rö sn,
                  Sjuhundra hd
                  Uppland.
                   ecclesia Rødho 1344. – Sockennamnet är en bildning till adjektivet röd,
                   kanske ett namn fsv. *Rødha, som burits av något vattendrag nära kyrkan,
                   sannolikt med syftning på rödfärgat vatten.  

               
                   Röbäck tätort,
                   Umeå sn
                   Västerbotten.
                   (i) Rødbæk 1494. – Tätorten återgår på en by. Namnet har äldst burits av
                   Röbäcken, som rinner genom byn. Förleden innehåller adjektivet röd med
                   syftning på järnhaltiga utfällningar på bäckens stränder och botten.  

                
                   röd
                   ryd.  

                
                   Rödberget berg på Storön vid Runmarö,
                   Djurö sn
                   Värmdö skg
                   Uppland.
                   Runmarö.  

                
                   Rödbo sn,
                   tätort,
                   Västra Hisings hd
                   Småland.
                   Rödbo sn, tätort, Västra Hisings hd, Bohuslän. – Socknen kallades officiellt
                   Kungälvs socken (se Kungälv) fram till 1888. Namnet
                   torde innehålla genitiv pluralis av en inbyggarbeteckning med innebörden
                   ’Rödbornas bygd’ e.d. Numera finns ej någon bebyggelse med namnet Röd,
                   men sex av socknens byar har namn på -röd (ryd ’röjning’).  

                
                   Röddinge sn,
                   Färs hd
                   Skåne.
                   ecclesie Røthinge 1361. – Sockennamnet är givet efter kyrkbyn. Det kan antingen
                   vara en bildning med -inge till ett terrängord eller
                   ortnamn bildat till adjektivet röd eller innehålla ett ord fda. *rythiung ’röjning’.  

                
                   Rödeby sn,
                   tätort, Östra hd
                   Blekinge.
                   Rodheby 1400-talet avskr. – Sockennamnet, som ursprungligen avsåg kyrkbyn
                   (nu en tätort), innehåller i förleden troligen ett forndanskt *rutha (*rotha)
                   ’röjning’. Efterleden är by ’gård; by’.  

                
                   Rödene sn,
                   Kullings hd
                   Västergötland.
                   Rödhene 1409 avskr. (avser kyrkbyn). – Socknen har fått sitt namn från
                   kyrkbyn. Förleden kan innehålla adjektivet röd. Efterleden innehåller
                   vin ’betesmark; äng’.  

                
                   Rödkallen
                   ö med fyr och väderstation, i Bottenviken öster om Piteå,
                   Norrbotten.
                   Rökallen 1789. – Förleden innehåller färgbeteckningen röd med okänd syftning. I
                   efterleden ingår det i bl.a. Norrbotten förekommande ordet kalle ’isbildning
                   vid strand’, från finlandssvenska dialekter känt i betydelsen ’grund till havs
                   (där det brukar bildas vallar av drivis)’.  

                
                   Rödön sn,
                   Jämtland.
                   (a) Rødene 1300-talets början. – Socknen har övertagit namnet från kyrkbyn,
                   nuvarande Rödögården. Efterleden är vin ’betesmark; äng’.
                   Förleden innehåller det bland annat från Jämtland kända dialektordet ro(d)a ’(hässje)stång’,
                   ’kluvet gärdselvirke’ m.m. och kan syfta på förekomsten av hässjor eller såtar,
                   eller på att markenvar inhägnad. Skrivningar på -ön är kända från 1500-talets senare del.  

                
                   Röfors tätort,
                   Ramundeboda f.d sn
                   Grimstens hd
                   Närke.
                   (i) Röda forssen 1529 avskr. – Tätorten har fått sitt namn efter bruket Röfors,
                   som namngivits efter en fors i Laxån. Enligt traditionen ska stenarna i forsen
                   ha varit rödaktiga.  

                
                   Rögle gods, samhälle,
                   Välinge snLuggude hd
                   Skåne.
                    Rigle 1500, (i) Røgle 1506. – Godsets namn innehåller skånskans rögla
                    ’liten kulle, höjd’. Det lilla samhället Rögle ett par km norr om godset
                    har vuxit fram kring en järnvägsstation öppnad 1885.  

               
                   Rök sn,
                   Lysings hd
                   Östergötland.
                   (de) Røskyrc [’Röks kyrka’] 1282. – Kyrkan och socknen har sannolikt fått
                   sitt namn, som innehåller dialektordet rök ’toppigt föremål, stapel’, från
                   den höga runstenen, känd som Rökstenen, på platsen. – Bild 62.  

                
                   Röke sn,
                   Västra Göinge hd
                   Skåne.
                    Røghe sognn 1570-talet. – Sockennamnet, som är givet efter kyrkbyn, kan innehålla
                    en forndansk motsvarighet till det svenska dialektordet rök ’toppigt föremål, stapel’ m.m.,
                   här kanske i en betydelse ’mindre kulle’ åsyftande höjden där kyrkan ligger.  

                
                   Röl stor gd,
                   Dunkers sn
                   Södermanland.
                    in Rørdhe 1297, i Rørd 1440. – Gården ligger vid Dunkersåns dalgång, ovanför
                    det växtrika Rölskärret, tidigare en liten sjö (Röhl Siön 1678). Ortnamnet
                    kan innehålla ett till rör ’vassrör’ bildat fsv. *rørdhe n. ’(plats med)
                    bestånd av vass’ eller ett därmed samhörigt ånamn men förklaras enklast som
                    ett gammalt namn, fsv. *Rørdher m. ’den vassrika, rörvassbeväxta’, på sjön
                    nedanför gården.  

                 
                    Rölanda sn,
                    Vedbo hd
                    Dalsland.
                    Rödelunde kirke 1531, Röland 1541. – Socknen har fått sitt namn från en
                    bebyggelse vid kyrkan (Stommen, Stommen). Det med
                    land sammansatta ortnamnet innehåller enligt ett
                    förslag ryd ’röjning’, enligt ett annat
                    ett ånamn, fsv. *Rødha (’den rödaktiga’)‚ på Rölandaån.  

                 
                   Rönndalen tätort,
                   Envikens sn
                   Dalarna.
                   Rundahla 1698, Röndahln 1750. – Tätorten återgår på en by. Förleden i namnet
                   innehåller förmodligen trädbeteckningen rönn. I efterleden ingår dal, i
                   dialektuttalet av namnet i bestämd form pluralis, dock med obekant syftning.  

                
                   Rönnebergs härad hd,
                   Skåne.
                   Rʉnæbyargheret ca 1300. – Till grund för häradsnamnet ligger bynamnet Rönneberga
                   (in Runibiargh 1132 avskr., j Rønnæbieræ 1471) i Asmundtorps socken, sammansatt
                   av rönne ’bestånd av rönn’ och berg. Namnet förknippas med höjder, som numera
                   kallas Rönneberga  backar (högar). Bynamnet är emellertid ursprungligen singulart,
                   vilket visar att backarna betraktats som en enhet. Rönneberg är känt som häradets
                   tingsplats i äldre tid. Bynamnet kan inte direkt ingå i häradsnamnet; i så fall
                   skulle genitivform på -s ha varit att vänta i de äldsta namnbeläggen. I stället
                   får man utgå från en till bynamnet bildad inbyggarbeteckning i genitiv pluralis
                   på -a, som dragits ihop med det följande (h)æ. Sekundär form på -s av Rönneberg
                   börjar i häradsnamnet uppträda under senare hälften av 1400-talet, blir allt
                   vanligare under 1500-talet och är praktiskt taget allenarådande under den svenska
                   tiden efter 1658.  

                   

                      
                   
                

                   
                
                

                   
                
                

                   

                   
                      Bild 62. Rök. Rökstenen – med världens längsta runinskrift – hör till
                         Sveriges mest kända fornlämningar. Mindre bekant är nog att själva namnet
                         Rök sannolikt ursprungligen syftat just på stenen. Foto: Christopher
                         Pihl.
                   
                

                   273 
                

                   
                
                

                   
                
                

                   
                



                   
                   Rönneholm gods,
                   Stehags snOnsjö hd
                   Skåne.
                   Ryneholm 1548, Röneholm 1570-t. – Namnets förled utgörs av namnet på ån Rönne å.
                   Efterleden holm åsyftar bebyggelsens läge på en tidigare av Rönne å
                   kringfluten holme.  

                   
                   Rönneshytta tätort,
                   Lerbäcks snKumla hd
                   Närke.
                   Röneshytta 1554. – Tätorten har vuxit upp kring järnvägen och den år 1873 öppnade
                   poststationen. Namnet, från byn Rönneshytta, innehåller i förleden genitiv av
                   gårdnamnet Rönne (in Rønde 1320), som betyder ’bestånd av rönn’. Efterleden är
                   hytta ’smältugn för metallframställning’.  

                   
                   Rönne å å,
                   Småland.
                    (in) Rogen 1201 sen avskr., (ad) fluvium [’ån’] Rygni 1317
                   sen avskr., (i) Røyn 1482. – Åns namn, fda. *Røghn, är oklart. Det har bl.a.
                   ansetts vara en bildning till en motsvarighet till fvn. r˛ogn ’makter, gudar’,
                   en tolkning som dock måste avvisas av ljudhistoriska skäl. Enligt en senare
                   tolkning rör det sig om en ljudhärmande bildning till ett verb med betydelsen
                   ’rassla, rossla’. Jfr Ringsjön.  

                    
                   Rönninge järnvägsstation,
                   del av Salems kn
                   Södermanland.
                   (i) Rönningen 1621. – Namnet innehåller ursprungligen bestämd form av fsv.
                   rydhning ’röjning’ och kan äldst knytas till ett på 1500-talet anlagt torp.
                   Dagens namn går närmast tillbaka på stationsnamnet Rönninge (järnvägsstationen
                   öppnad 1888). Från 1896 exploaterades området av Rönninge villatomtsaktiebolag
                   under namnet Rönninge.  

                   
                   Rönnskär
                   ö med fiskeläge och väderstation i Bottenviken,
                   Byske sn
                   Västerbotten.
                   Pite-Rönnskär .  

                    
                   Rönnskär
                   yttre delen av en landtunga vid Skelleftehamn,
                   Skellefteå stad
                   Västerbotten.
                   Rönnskärsverken.  

                   
                   Rönnskärsverken
                   smältverk vid Skelleftehamn,
                   Skellefteå stad
                   Västerbotten.
                    – Anläggningen uppfördes 1928–30 på Rönnskär. Efterleden är bestämd form pluralis
                   av verk ’större anläggning för viss enhetlig typ av produktion’ med syftning på
                   att anläggningen består av flera specialverk. Förleden i Rönnskär, äldst belagt
                   1666, innehåller sannolikt trädbeteckningen rönn. Efterleden anger att namnet
                   från början avsåg ett skär.  

                   
                   Rönnäng sn, tätort,
                   Tjörns hd
                   Bohuslän.
                    Rönningh 1528. – Socknen har fått sitt namn från gården Rönnäng. Tätorten har
                    vuxit upp kring ett fiskeläge på mark tillhörande denna gård. Namnet innehåller
                    troligen fvn. ruðning ’röjning’; -ing har redan på 1500-talet felaktigt
                    associerats med ordet äng.  

                    
                    Rönö sn,
                    Björkekinds hd
                    Östergötland.
                    – Socknen har fått sitt namn från Rönö kungsgård (Rønhø 1331). Det
                    innehåller i förleden ett fsv. *røn ’stenig mark’, en motsvarighet till
                    fvn. hraun ’stenhög’, danskt røn ’grund täckt av stora stenar’. Området
                    vid kyrkan, Rönö kungsgård och Rönö Övergård är nästan helt uppfyllt av
                    berg, främst stora, ganska flacka hällar och långsluttande bergsidor.
                    Efterleden -ö är betingad av att det bergiga höjdområdet med kyrkan och
                    kungsgården förr, ännu under medeltiden, varit i det närmaste kringflutet.  

                   
                   Rönö härad hd,
                   Södermanland.
                   Rönö härad hd, Södermanland. (apud) Aspuløt in communi placito [’den allmänna
                   tingsplatsen’] prouincie Røntunum 1302, (in) Rønø hundery 1322, (j) Røna
                   hundare 1360 avskr. – Häradsnamnet innehåller i förleden sannolikt en
                   inbyggarbeteckning *rønar bildad till Runtuna eller ett
                   annat, nu försvunnet namn på tingsplatsen. Rön- innehåller ett fornsvenskt ord *røn
                   ’stenig mark’, motsvarande fvn. hraun ’stenhög’, danskt røn ’grund täckt av stora stenar’.
                   Den ursprungliga tingsplatsen kan ha legat vid Runtuna kyrka, där terrängen på
                   backen söder om kyrkan präglas av berghällar, jfr Runtuna.
                   Enligt en äldre uppfattning utgår namnet från ett område med stenhällar vid byn Aspa, i
                   närheten av den från historisk tid kända tingsplatsen vid Aspa löt.
                   Förledsformen Rönö med -ö återspeglar en felaktig rekonstruktion av namnet,
                   kanske delvis under inflytande av namnet på kungsgården Rönö i Östergötland.  

                  
                  Röra sn,
                  Orust västra hd
                  Bohuslän.
                  (j) Riodrom 1388. Kyrkbyn har givit socknen dess namn, som innehåller plural form
                  av fvn. rjóðr ’röjning, öppen plats’ (nära besläktat med ryd
                  ’röjning’).  


                   
                   Rörum sn,
                   Albo hd
                   Skåne.
                    RythaRvmi 1100-talets mellersta del. – Socknen har sitt namn efter kyrkbyn.
                    Det innehåller i förleden genitiv pluralis av dialektordet ryd ’röjning’
                    (jfr ryd). Efterleden är rum
                    ’öppen plats’. Jfr Norra Rörum och Södra Rörum.  

                    
                    Rörvik tätort,
                    Stockaryds snVästra hd
                    Småland.
                    Rørwik 1370 avskr. – Tätorten har vuxit upp kring en järnvägsstation.
                    Namnet, från byn Rörvik belägen vid en vik av Allgunnen, innehåller i förleden
                    troligen växtbeteckningen rör ’vass’.  

                    
                    Rörö tätort, ö,
                    Öckerö sn
                    Västra Hisings hd
                    Bohuslän.
                    Rørøø ca 1528. – Tätorten har utvecklats ur byn Rörö, som har fått namn efter ön.
                    Namnet innehåller sannolikt växtbeteckningen rör ’vass’ och ö. Det förekommer vass på
                    ön.  

                   
                   Rösaring fornminneslokal,
                   Bro och Låssa snr
                   Bro hd
                   Uppland.
                   Röraring 1741. – Anläggningen består av ett rösegravfält av bronsålderstyp,
                   en labyrint, en större hög och en mer än 500 meter lång vikingatida vägbank
                   som leder till högen. Förleden, som ursprungligen innehållit rör ’röse’, har
                   senare bytts ut mot en form av det åtminstone nuförtiden vanligare rös(e).
                   Efterleden ring syftar på labyrinten.  

                  
                  Rössjöholm gods,
                  Tåssjö snNorra Åsbo hd
                  Skåne.
                  (i) Ryssholm 1487. – Godset har sitt namn efter belägenheten vid Rössjön. Efterleden
                  holm åsyftar sannolikt läge på en tidigare holme. I de äldsta
                   namnbeläggen har -sjö-(-sö-) reducerats på grund av betoning på efterleden holm; den
                   nuvarande formen med -sjö- uppträder fr.o.m. 1700-talets början. Sjöns namn (Rytzesö ca 1590)
                   innehåller i förleden dialektordet ryd ’röjning’ (jfr ryd).  

                  
                  Röstånga sn,
                  tätort,
                  Onsjö hd
                  Skåne.
                  (i) Reffstangh 1472 (avser kyrkbyn). – Socknen har sitt namn efter kyrkbyn (nu en tätort).
                  Det kan vara sammansatt av genitiv singularis av räv och dialektordet tång ’terrängkil’
                  eller, väl snarare, innehålla ett forndanskt *rævastang ’rävstång’, dvs. en gillerstång
                  för fångst av räv.  

                  
                  Rösånger by,
                  Enångers sn
                  Hälsingland.
                  ånger.  

                   

                      
                   
                

                   
                
                

                   
                
                

                   
                




                   S 

                   
                   Sádijávrre sjö,
                   Gällivare sn
                   Lappland.
                   Sádijávrre sjö, Gällivare sn, Lappland. – Förleden i det lulesamiska namnet,
                   med försvenskad stavning Satihaure, kan sammanhållas med sádim och sádek
                   ’fågelflake, fälla’. Efterleden jávrre och dess variantform hávrre (haure)
                   betyder ’sjö’.  

                  
                  Sagaå å,
                  Uppland och Västmanland.
                   Sagån å, Uppland och Västmanland. (mellum) haffs ok Sæw strøms 1296 avskr., (i)
                   Sawu Åå 1573, Sagåhn 1600-talet. – Det gamla namnet på gränsån mellan Uppland
                   och Västmanland har varit *Sæva. Detta är en bildning till adjektivet fsv.
                   sæver ’stilla, lugn’ och syftar på åns påfallande lugna lopp. Till det gamla
                   namnet har med tiden ett förtydligande å fogats, och ur sammansättningen Sævu a
                   ’Säva å’ har dagens namnform Sagån uppkommit.  

                   
                   Sakkat fjällsjö,
                   Jokkmokks sn
                   Lappland.
                   Sakkat fjällsjö, Jokkmokks sn, Lappland. – Det lulesamiska namnet, tidigare
                   skrivet Saggat, hänger troligen samman med ordet sagga ’fort, hastigt,
                   häftigt’. Det är karakteristiskt för sjön att vinden hastigt blåser upp och
                   förorsakar stora vågor.  

                   
                   sal Ordet sal uppträder i en rad ortnamn av hög ålder i Sverige. Ofta är dessa
                   namn osammansatta, Sal och Sala, men också enstaka
                   sammansättningar som Samsala och Ömmesala förekommer. Den i särklass vanligaste sammansättningen
                   med sala som huvudled är Uppsala, vilket dock har en särskild bakgrund (se Uppsala).
                   Som förled uppträder sal i bl.a. Saleby  och Salsta.
                   Sammansättningar med hem (Salom, Salum) visar att det rör sig om en
                   förhistorisk namntyp, så också sammansättningar med gudanamnet Oden (Odensala,
                   Jämtland, Onsala) för så vitt dessa namn innehåller sal och inte
                   al. Etymologiskt är sal samma ord som det nusvenska sal ’större rum’. Den
                   ursprungliga innebörden har av allt att döma varit ’byggnad med ett rum’, men i de nordiska fornspråken
                   verkar ordet ha utvecklat en dubbel betydelse, dels ’tillfällig bostad, härbärge, bod’ o.d., dels
                   ’festsal, hallbyggnad’. Båda dessa alternativ har diskuterats för sal-namnen. Till stöd för den förstnämnda
                   uppfattningen har man bl.a. anfört att det med sal nära besläktade säl (fvn. sel) betyder ’fäbodställe,
                   bod’ o.d. (jfr Sälen). En linje har varit att  knyta sal-namnen särskilt till
                   slåtterbodar och ängslador för förvaring av vinterfoder. Ett argument för detta har varit att många av
                   namnen, som t.ex.  Samsala i Närke och Sala i Västmanland, är lokaliserade till
                   lerslätter vilka i förhistorisk tid bör ha utgjort stora och viktiga ängsområden. Räknar man i
                   stället med en betydelse ’festsal, hallbyggnad’ kan sal ha syftat på de  hallbyggnader som utgjorde
                   viktiga prestigebyggnader under yngre järnåldern och som kan knytas till centralorter och ett högre
                   socialt samhällsskikt. Till stöd för denna uppfattning har man pekat på att ordet sal och dess motsvarigheter
                   i fornvästnordiskan och andra germanska fornspråk uppvisar en sådan eller liknande betydelse. En del
                   bebyggelser med sal-namn företer också tecken på att ha varit stora och viktiga under järnåldern; här
                   kan, vid sidan av Uppsala, särskilt nämnas Sal i Västergötland.
                   Slutligen bör nämnas att en fornfrankisk motsvarighet sala tidigt användes om tillfälliga bostäder där
                   hövdingar bodde när de inkrävde naturaräntor av underlydande gårdar. Under 600-talet utvecklades dessa
                   sala-platser till centralgårdar i den frankiska storgodsorganisationen. Händelseförloppet kan givetvis
                   inte direkt överföras till Norden men visar att en betydelse ’tillfällig bostad’ kan inta en förmedlande
                   roll i den komplicerade betydelseutveckling som ordet av allt att döma har genomgått.
                   Litteratur: Stefan Brink, Political and social structures in early Scandinavia. A settlement-historical
                   pre-study of the central place, i Tor 28 (1996), s. 255–58; Lars Hellberg, Kumlabygdens ortnamn och äldre
                   bebyggelse (1967), s. 180–92; Jöran Sahlgren, Från Morasten till Håga, i Namn och bygd 41 (1953), s. 26–32;
                   Per Vikstrand, Namnet Uppsala, i Gamla Uppsala i ny belysning (2013), s. 135–154.  

                  
                  Sal sn,
                  Åse hd
                  Västergötland.
                  Saal Sokn 1397 avskr. – Socknen har fått sitt namn från kyrkbyn.
                  Det innehåller sal. 

                      
                      Sala kn, stad,
                      Västmanland.
                      (in) Salum 1335. – Stadens namn är givet efter socknen Sala, vars namn i sin tur är givet efter
                      den gamla kyrkbyn. Det innehåller pluralis (se inl. 3.3.1) av sal.  

                     
                      Sala backe stadsdel,
                      Uppsala stad
                      Uppland.
                      Uppsala.  

                      
                      Salbohed tätort,
                      Västerfärnebo snVagnsbro hd
                      Västmanland.
                       – Tätorten har vuxit fram i anslutning till Västmanlands regementes övnings- och mötesplats
                      Salbohed, belägen strax norr om tätorten. Området blev mötesplats för en av regementets bataljoner
                      redan under indelningsverkets första tid på 1680-talet och användes från 1780-talet av hela regementet
                      fram till 1906, då det flyttade till Viksäng vid Västerås. Innebörden av
                      namnet, som liksom flera andra namn på exercisplatser har betoning på sista namnleden
                      (jfr Revingehed), är ’exercisheden vid Norrsalbo och Sörsalbo’. Byarna
                      Norrsalbo och Sörsalbo ligger strax väster om tätorten.  

                      
                      Saleby sn, tätort,
                      Skånings hd
                      Västergötland.
                       Salaby 1290. – Socknen har fått sitt namn från kyrkbyn. Det med by ’gård; by’
                      sammansatta ortnamnet innehåller i förleden genitiv pluralis av sal, som här
                      kanske åsyftar mindre ekonomibyggnader, slåtterbodar, ängslador e.d. Mycket talar emellertid för
                      att bynamnet Saleby liksom bynamnen Friggeråker, Slöta och Synnerål i samma socken tillkommit
                      genom uppkallelse efter bebyggelser i trakten kring Falköping och Ålleberg. Tätorten Saleby ligger
                      i anslutning till sockenkyrkan.  

                      
                      Salem kn, sn,
                      Svartlösa hd
                      Södermanland.
                      (in) ecclesia Slæm 1283. – Namnets fornsvenska form var, som belägget visar, Slæm. Detta är
                      sannolikt en sammansättning av växtbeteckningen fsv. sla ’slån’ och hem
                      ’boplats; gård’, eller här möjligen ’bygd’, då det är oklart om sockennamnet återgår  på ett by-
                      eller ett bygdenamn. Ännu i sen tid har Salemsbygden karakteriserats av omfattande slånsnår.
                      Den nuvarande namnformen Salem är resultatet av en medveten uppsnyggning som ägde rum vid 1600-talets
                      början; förebild för det nya namnet har varit det bibliska Salem, ett poetiskt namn för Jerusalem.  

                   

                      
                   
                

                   
                

                

                   
                
                

                   
                

                   
                   Sallerup, Södra, Västra, Östra snr,
                   Skåne.
                   Södra Sallerup, Västra Sallerup
                   och Östra Sallerup.  

                   
                   Sallmunds ,
                   Gotland.
                    vanligt gårdnamn, Levide.  

                   
                   Salom by,
                   Hackås sn
                   Jämtland.
                   samt byar i Torsåkers respektive Nora snr, Ångermanland sal.  

                   
                   Salsta gods,
                   Lena snNorunda hd
                   Uppland.
                    (in) Siala– stum 1301, Curiam meam [’min gård’] Salastæ 1304. – Namnet, som har flera paralleller
                   i Mälarområdet, är sammansatt av sal och sta(d).  

                   
                   Saltoluokta fjällstation,
                   Jokkmokks sn
                   Lappland.
                    – Namnet, lulesamiska Sáltoluokta, är givet efter en vik i sjön Langas.
                   Förleden, som innehåller ett namnelement i genitiv, har sannolikt ursprung i verbet sálltot ’bli salt’,
                   efterleden är luokta ’vik’. Viken har även gett namn åt ett sameviste. Namnet uppges ha uppkommit
                   genom en svensk felskrivning av lulesam. Gálldoluokta, sammansatt av gálldo ’kallkälla’ och luokta ’vik’.
                   Det äldre namnet har kommit ur bruk.  

                   
                   Saltsjön havsfjärd i
                   Södermanland och Uppland.
                   Östersjön.  

                   
                   Sáluhávrre fjällsjö,
                   Jokkmokks sn
                   Lappland.
                   Salus jaur 1559. – Det lulesamiska namnet, med försvenskad stavning Sállohávrre (Sallohaure),
                   är en sammandragen form av ett äldre samiskt namn. Förledens betydelse är oklar, efterleden är
                   ursprungligen jávrre ’sjö’. Namnet är överfört på ett samiskt sommarviste.  

                   
                   Stad by,
                   Ullångers sn
                   Ångermanland.
                   sal.  

                   
                   Samsala by,
                   Hallsbergs snKumla hd
                   Närke.
                    sal.  

                   
                   Sanda sn,
                   Gotland.
                    (Jn …) Sandum 1304. – Namnet innehåller pluralis (se inl. 3.3.1) av ordet sand och syftar på
                   sandig jordmån. Socknen torde snarast ha övertagit namnet från en bebyggelse svarande mot nuvarande
                   Sandegårde (Sandgardt 1608).  

                   
                   Sandarne tätort,
                   Söderhamns stadSöderala socken
                   Hälsingland.
                    – Tätorten har utvecklats ur ett industrisamhälle. Namnet innehåller bestämd form pluralis av sand
                   med syftning på sandig terräng eller sandbildningar vid havsstranden och har väl ursprungligen brukats
                   som naturnamn, innan en industri anlades på platsen.  

                   
                   Stad sn,
                   Möckleby hd
                   Öland.
                   (de …) Sandby ca 1320 avskr. – Namnet är övertaget från kyrkbyn. Det är sammansatt av sand, syftande
                   på sandig jordmån, och by ’gård; by’. Namnet kan ses i relation till grannsocknen
                   Gårdby, vars namn i förleden innehåller dialektordet gorr ’gyttja, dy’.  

                   
                   Sandby, Norra, Södra snr,
                   Skåne.
                   Norra Sandby och Södra Sandby.  

                   
                   Sandegårde gd,
                   Sanda sn
                   Gotland.
                   Sanda.  

                   
                   Sandemar gods,
                   Österhaninge snSotholms hd
                   Södermanland.
                   (j) Sandamar 1400-talets mitt. – Namnet är sammansatt av en form av ordet sand och dialektordet mar
                   ’grund havsvik med tät vassvegetation; strandäng’. Namnet bör ursprungligen ha syftat på den flacka
                   terrängen runt godsets huvudbyggnad eller en del därav.  

                   
                   Sandhammaren strandområde, fyrplats,
                   Löderups snIngelstads hd
                   Skåne.
                   Sanhammer 1523. – Namnet är sammansatt av sand och dialektordet hammar i betydelsen ’höjd, brant’.
                   Området karakteriseras av höga sanddyner.  

                   
                   Sandhamn badort,
                   Djurö snVärmdö skg
                   Uppland.
                    (aff) Sandha hampn ca 1500, Sandöhambn 1670, Sandh hampn 1672. – Namnet är sammansatt av önamnet
                   Sandön och hamn. Sandön (Swea Sandhø 1288, Swenske Sandön 1507) är i sin tur sammansatt av sand och
                   ö, således ’den sandiga ön’. Bestämningen Swea eller Swenske i de äldsta beläggen kan vara tillagd i
                   syfte att skilja namnet från Sandö i Nagu socken i Åbolands skärgård, Finland.  

                   
                   Sandhem sn, tätort,
                   Vartofta hd
                   Västergötland.
                   Sandeem 1359. – Sockennamnet är lånat från kyrkbyn. Det innehåller ordet sand syftande på
                   sandig mark i byn och hem ’boplats; gård’. Tätorten ligger vid järnvägen
                   och i anslutning till sockenkyrkan.  

                  
                  Sandhult sn, tätort,
                  Vedens hd
                  Västergötland.
                   Sandwlta sokn 1380. – Sockennamnet är givet efter gården Sandhult. Det innehåller sand med syftning
                  på sandig mark och hult. Tätorten har vuxit fram i anslutning till sockenkyrkan.  

                  
                  Sandseryd sn,
                  Tveta hd
                  Småland.
                   (de) Sandsioryd 1345. – Kyrkbyn har givit socknen dess namn, som innehåller namnet på en nu försvunnen
                  sjö, fsv. *Sandsio(r) ’Sandsjön’, och ryd ’röjning’.  

                  
                  Sandsjö, Norra, Södra snr,
                  Småland.
                  Norra Sandsjö och Södra Sandsjö.  

                  
                  Sandskär ö, Haparanda skärgård,
                  Norrbotten.
                   Sand Skiär 1736. – Ön kännetecknas av sanddyner. Namnet har av meänkielitalande ombildats till Sanskeri.  

                  
                  Sandslån tätort,
                  Ytterlännäs sn
                  Ångermanland.
                    – Tätorten har vuxit upp under timmerflottningsepoken. Här fanns världens största sorteringsverk,
                   anlagt 1874. Namnet betecknar ett lågt liggande sandigt område vid Ångermanälvens östra strand, som
                   i sen tid har höjt sig ur älven. I efterleden ingår ett dialektord lå, som uppträder i sammansättningen
                   sandlå ’sandbotten, sandrevel’; jfr Svartlå.  

                  
                  Sandvik sn,
                  Västbo hd
                  Småland.
                   Ecclesie Sandwik 1268. – Socknen har fått sitt namn efter en gård. Namnet har ursprungligen tillkommit
                   en sandig vik av sjön Fegen.  

                  
                  Sandviken kn, stad,
                  Gästrikland.
                    – Orten, som blev köping 1927 och stad 1943, uppstod i anslutning till Sandvikens järnverk, grundat
                   1862, och fick namn  efter industrin. Denna hade övertagit namnet från en närbelägen vik av Storsjön.
                   Förleden syftar av allt att döma på sandmark vid viken.  

                   

                      
                   
                

                   
                
                

                   
                
                

                   
                

                 
                 Sandön ö,
                 Fårö snGotlands norra hd
                 Gotland.
                 Gotska Sandön.  

                 
                 Sangis tätort,
                 Nederkalix sn
                 Norrbotten.
                  Sangiis 1539. – Namnet, vars betydelse är oklar, anses vara av finskt ursprung.  

                  
                  Sankt Anna sn,
                  Hammarkinds hd
                  Östergötland.
                    – En församling Sankt Anna bildades 1537. Skärgårdsförsamlingens namn är lånat från kyrkan (S: Anne
                  kyrckie 1542), som var helgad åt Sankta Anna, skyddshelgon för de sjöfarande. I en förteckning över
                  kapell utan själasörjare från 1500-talets början omnämns Anne in scopulis ’Anna i skären’.  

                   
                   Sankt Ibb sn,
                   Rönnebergs hd
                   Skåne.
                    Sanchte Ibbz Sochn 1671. – Socknen, som omfattar ön Ven, har sitt namn efter
                   sockenkyrkan, som är invigd åt Sankt Jakob d.ä. eller d.y. (Ib är en dansk form av mansnamnet Jakob).
                   I stället för sockennamnet används i dagligt tal öns namn.  

                   
                   Sankt Johannes sn,
                   Lösings hd
                   Östergötland.
                    Sancti Johannis soken 1488. – Namnet har sitt ursprung i den åt Johannes döparen helgade sockenkyrkan.  

                   
                   Sankt Lars sn,
                   Hanekinds hd
                   Östergötland.
                    Sancta Lafrintza sokn 1383. – Socknen har fått namn från sin åt martyren Laurentius helgade kyrka.  

                  
                  Sankt Nikolai sn,
                  Jönåkers hd
                  Södermanland.
                    – Namnet har sitt ursprung i den åt Sankt Nikolaus helgade sockenkyrkan (Ecclesia beati Nicolai 1314?).   

                   
                   Sankt Olof sn, tätort,
                   Albo hd
                   Skåne.
                    Lunkænde 1398 avskr., Sanctæ Oluffs kirke Jnnen Lwnckende 1435 avskr. – Sockennamnet, som är lånat
                   från kyrkbyn (nu en tätort), avsåg ursprungligen kyrkan, helgad åt den norske helgonkungen Olav
                   Haraldsson. En berömd medeltida träskulptur av helgonet finns i kyrkan, och en undergörande källa
                   som bär hans namn finns i närheten. Kyrkbyns och socknens äldsta namn Lunkende är troligen ett
                   ursprungligt namn på ett intilliggande vattendrag, antingen Skälbäcken eller Raskarums å, bildat
                   till lunka ’gå långsamt’ med syftning på vattnets lopp.  

                   
                   Sankt Peder sn,
                   Ale hd
                   Västergötland.
                    – Socknen har fått sitt namn från en kyrka (ecclesia beati Petri 1330), helgad åt aposteln Petrus.  

                   
                   Sankt Per sn,
                   Dals hd
                   Östergötland.
                    Parochia Sancti Petri i Vatzstena 1502. – Socknen har fått sitt namn från en kyrka helgad åt aposteln
                   Petrus. Kyrkan var den gamla stadskyrkan i Vadstena. Den kallades efter färgen vanligen Rödkyrkan;
                   efter kyrkans rivning 1829 återstår nu endast Rödtornet.  

                   
                   Sankt Petri förs.,
                   Malmö stad
                   Skåne.
                   Malmö Sankt Petri.  

                   
                   Sankt Sigfrid sn,
                   Södra Möre hd
                   Småland.
                    – Socknen bildades 1856 som annexförsamling till Ljungby. Den fick namn efter missionären Sankt Sigfrid,
                   som enligt lokal tradition uppfört ett kapell i trakten. Socknen motsvarar huvudsakligen den gamla
                   kapellförsamling vars namn var Kumlamad (in Kumblamad 1515). Detta innehåller i förleden kummel, vanligen
                   ’(grav)minnesmärke’ (kumla), en betydelse som här dock knappast kan komma i fråga.
                   Om efterleden se Madesjö. Kapellet låg vid byn Kyrkeryd; enligt de äldsta uppgifterna
                   var det dock helgat åt S:t Olof och inte S:t Sigfrid.  

                      
                      Sannahed tätort,
                      militärt övningsfält,
                      Kumla snKumla hd
                      Närke.
                       – Sannahed var under 1800-talet ett militärövningsområde, och tätorten har vuxit upp  vid detta.
                      Den gamla exercisplatsen låg på Sanna bys (de Saandum 1307) ägor. Bynamnet innehåller plural form
                      (se inl. 3.3.1) av ordet sand ’sandig terräng’. Namnet har liksom en del andra namn på övningsplatser
                      betoning på sista namnleden (jfr Revingehed). 

                      
                      Sanne sn,
                      Sörbygdens hd
                      Bohuslän.
                       Sandarudz kirkia 1391, Sanda kirkia 1399. – Socknen har troligen fått sitt namn efter prästgården,
                      nuvarande Prästebol, som väl äldst även benämnts Sandarud (se belägget 1391; rud
                      ’röjning’). Förleden i det ursprungliga gårdnamnet kan innehålla pluralis av fvn. sandr, här snarast
                      i betydelsen ’sandstrand, sandmo’. Det kan också vara ett äldre namn, *Sande, på den intilliggande
                      Sannesjön.  

                      
                      Sarek nationalpark,
                      Jokkmokks sn
                      Lappland.
                       – Namnet är givet efter fjällmassivet Sarek med toppen Sarektjåhkkå (lulesam. tjåhkkå ’fjälltopp’).
                      Tänkbart är att man vid tolkningen ska utgå från det lilla berget Sarekvárásj (várásj ’litet berg’),
                      som är beläget intill fjällmassivet. Förleden i detta namn kan tolkas som sarek ’en svagare rentjur
                      som måste fly för en starkare i brunsttider’ och torde grunda sig i jämförelse.  

                      
                      Saxdalen tätort,
                      Grangärde sn
                      Dalarna.
                       – Poststationen, tillkommen år 1900 och då benämnd Rävvåla efter läget i en by med samma namn,
                      har från och med 1948 hetat Saxdalen. Detta namn har också kommit att brukas om den tätort som
                      vuxit fram ur byn Rävvåla. Vid byte av poststationsnamnet hänvisades till förväxlingsrisk i tal
                      och skrift med andra poststationer, t.ex. de småländska Rävemåla i Älmeboda socken och Rösmåla i
                      Urshults socken. Namnet Saxdalen är en nybildning och syftar på Rävvålas läge i en dalgång vid sjön
                      Saxen. Rävvåla (Refwåhla 1664, dock känt från 1620-talet) innehåller i förleden djurbeteckningen räv.
                      I efterleden ingår pluralis av dialektordet vål ’samling av kullfallna trädstammar, ris o.d.;
                      vindfälle, röjningsbråte’.  

                      
                      Saxnäs fjällby,
                      Vilhelmina sn
                      Lappland.
                       – Namnet går tillbaka på sydsam. Saadteskenjuana, namnet på den landtunga
                      i Kultsjön där byn ligger. Förleden Sax- är en försvenskad sammandragning av det samiska namnets
                      förled saadteske ’sandig; sandstrand’, jfr Saxån som utmynnar i Kultsjön,
                      medan förleden i andra namn i byns närhet har försvenskats till Sats-. Efterleden näs motsvarar
                      den samiska efterleden njuana ’näs’. Samiska namn som varit i bruk och som återgår på det sv.
                      Saxnäs är ljudhärmande Saaksneese samt Skaarjalaedtie, vars förled skaarja ’sax’ är ett översättningslån,
                      medan efterleden laedtie här betyder ’by’ (annars vanligen ’svensk el. norsk (bonde) i motsats till
                      same’).  

                      
                      Saxtorp sn,
                      Harjagers hd
                      Skåne.
                      (in) Saxsthorp 1200-talets senare hälft. – Socknen har givit kyrkbyn dess namn, vars efterled är
                      torp ’nybygge’. Förleden har vanligen tolkats som innehållande ett äldre namn
                      på Saxån, fda. *Sax, bildat till en forndansk motsvarighet till fvn. sax ’kniv; svärd’, kanske med
                      syftning på en nedskärning i terrängen. Enligt en annan tolkning utgörs förleden av ett icke säkert
                      styrkt mansbinamn fda. *Sax.  

                   

                      
                   

                

                   
                

                

                   
                
                

                   
                

                   
                   Saxtorpsskogen tätort,
                   Saxtorps och Västra Karaby snr
                   Harjagers hd
                   Skåne.
                   – Tätorten, som huvudsakligen ligger inom Saxtorps socken, består av fritids- och  villabebyggelse
                   i ett skogsområde. Äldst kallades tätorten Svanabacken efter en äldre fastighet, som säkerligen övertagit
                   ett äldre naturnamn; bakgrunden till detta namn är okänd.  

                   
                   Saxån å,
                   Vilhelmina sn
                   Lappland.
                    Saxo Elfwen 1744. – Namnet på ån, som rinner till Kultsjön, återgår på samiskan. Ån heter i dag på
                   sydsamiska Suevniejohke, av suevnie ’grönskan som renen vädrar och dras till’ och johke ’större bäck,
                   å’, men dess övre lopp kallas Saaksenjohke, tidigare namn på hela åsträckan. Förleden Saaksen, som
                   har samband med adj. saakse ’härsken’, torde syfta på vattnets kvalitet.
                   Jfr Saxnäs.  

                   
                   Saxån å,
                   Skåne.
                   Saxtorp.  

                   
                   Sealggá fjäll,
                   Kiruna stad
                   Lappland.
                    – Det nordsamiska namnet, med försvenskad stavning Sälka, innehåller sannolikt förleden i fjällets
                   äldre namn. Det betyder ’Ryggen’, med trolig syftning på Kölen. Fjället, som passeras av Kungsleden,
                   är i dag känt genom turiststugorna Sälka.  

                   
                   Segeå å,
                   Bara och Oxie hd
                   Malmö stad
                   Skåne.
                    Seie, Seje aa ca 1590. – Åns namn, fda. *Sekia, sammanhänger med dialektordet seke (sege) ’sidlänt mark,
                   sankmark’, kanske med syftning på stränderna vid åns utlopp i Öresund.  

                   
                   Segersjö gods,
                      Lännäs snAskers hd
                   Närke.
                    curiam Syharsø 1278. – Förleden har föreslagits innehålla genitiv av mansnamnet fsv. Sighar. Alternativt
                   kan förleden uppfattas som samhörig med dialektordet sig, seg ’framsipprande vatten; vattensjukt ställe’.
                   Den ursprungliga efterleden är ö; gården ligger vid stranden av Hjälmaren. Förbindelserna -rs- och -rsj-
                   har i dialekten uttalats med samma slags sje-ljud, varför -ö missuppfattats som -sjö.
                   Skrivningar med -sjö börjar uppträda på 1500-talet.  

                   
                   Segersta sn, tätort,
                   Hälsingland.
                   (apud) ecclesiam Særisstadhum 1302. – Tätorten omfattar byarna vid kyrkan. Sockennamnet är lånat
                   från den by där kyrkan uppfördes, dvs. nuvarande Segersta prästbord och Byn (Byn 1535).
                   Förleden kan innehålla genitiv av ett mansnamn motsvarande fvn. Sævarr. Efterleden innehåller
                  sta(d). Dialektuttalet »Särsta» och skrivningar som Särstad Sochn 1715 kan
                   ledas tillbaka på den fornsvenska formen, men i skrift omgestaltades namnet också till Sädersta,
                   Sedersta o.d., former som är vanliga på 1500- och 1600-talen, och till dagens officiella namnform
                   Segersta (Segerstadh sochn 1635).  

                  
                  Segerstad, Lilla, Stora gd resp. gods,
                  Reftele snVästbo hd
                  Småland.
                   Stora Segerstad.  

                   
                   Segerstad sn,
                   Grums hd
                   Värmland.
                   curia Sigarstad 1287 (avser en gård). – Sockennamnet är givet efter kyrkbyn. Namnet är sannolikt
                   en sammansättning av det fornsvenska mansnamnet Sighar och sta(d).  

                   
                   Segerstad sn,
                   Gudhems hd
                   Västergötland.
                   (j) Segherstadhum 1423. – Socknen har fått sitt namn från kyrkbyn.
                   Se Segerstad, sn, Grums hd, Värmland.  

                   
                   Segerstad sn,
                   Gräsgårds hd
                   Öland.
                    parrochie Sigarstad 1285. – Socknen har fått sitt namn från kyrkbyn.
                    Se Segerstad, sn, Grums hd, Värmland.  

                   
                   Seglingsberg samhälle,
                   Ramnäs snSnevringe hd
                   Västmanland.
                    – Samhället har vuxit fram kring ett järnbruk, grundat 1610. Namnets förled är bildat till
                   namnet på en nu försvunnen by Seglingbo (j Sigloghabodhum 1401, j Siglingebode 1474), vars namn
                   i sin tur innehåller kvinnonamnet fsv. Sighløgh och pluralis av bod.
                   Efterleden i järnbrukets namn är bildad efter mönster av andra namn sammansatta med berg i
                   betydelsen ’bergslag, plats för bruksrörelse’.  

                   
                   Seglora sn,
                   Marks hd
                   Västergötland.
                    Sæghlorær 1294 (avser kyrkbyn). Sockennamnet är givet efter kyrkbyn. Efterleden innehåller det från
                   Västergötland belagda dialektordet ora ’stenig (skogs)backe’. Förleden hänger sannolikt samman med
                   dialektordet sig, seg ’framsipprande vatten; vattensjukt ställe’. Den kuperade terrängen vid kyrkan
                   inrymmer sankmarker och ett mindre vattendrag.  

                   
                   Segmon tätort,
                   Eds snGrums hd
                   Värmland.
                    Segmo 1503. – Tätorten har vuxit fram kring en 1879 öppnad järnvägsstation, belägen mellan gårdarna
                   Västra Segmon och Östra Segmon (Segmons gård). Namnet är sammansatt av dialektordet sig, seg
                   ’framsipprande vatten; vattensjukt ställe’ och mo ’sandig mark’.  

                   
                   Seitevare kraftverk,
                   Jokkmokks sn
                   Lappland.
                    – Namnet, som är givet efter ett närbeläget berg, är en försvenskning av lulesam. Siejdevárre,
                   bildat till genitiv av siejdde ’sejte (sten som var föremål för dyrkan bland samerna)’ och
                   várre ’berg, fjäll’. Det tidigare vattenfallet bär ännu namnet Bassegårttje (tidigare stavat
                   Passekårtje), vars svenska namn Heliga fallet är en översättning från samiskan.  

                   
                   Selaön ö,
                   Selebo hd
                   Södermanland.
                   Sila 1285. – Önamnet, fsv. Sila, är sannolikt bildat till namnet på en intillliggande fjärd, fsv.
                   *Sili ’den lugna’ e.d. Detta fjärdnamn har snarast avsett den långa skyddade vattenarmen mellan
                   Selaön och det sörmländska fastlandet. 

                   
                   Selebo härad hd,
                   Södermanland.
                    Silbohundare 1348. – Huvuddelen av häradet utgörs av Selaön. Namnet innehåller genitiv av en
                   plural inbyggarbeteckning, fsv. silboar, bildad till Selaöns gamla namn eller till ett till grund
                   för detta liggande viknamn (Selaön).  

                   
                   Selet sjö vid Lövsele (Kräkånger),
                   Lövångers sn
                   Västerbotten.
                     Kräkånger.  

                   
                   Selja tätort,
                   Mora sn
                   Dalarna.
                    (ij) Seliom 1539. – Tätorten har övertagit ett bynamn. Detta innehåller pluralis av dialektens
                    säl ’fäbodställe’.  

                   
                   Selånger sn,
                   Medelpad.
                    (De) Silanger 1344. – Namnet innehåller fsv. *anger ’(havs)vik’ ånger och
                   har äldst syftat på Selångersåns forna mynningsvik; så småningom har namnet kommit att överföras
                   på det intilliggande landområdet. I förleden ingår sannolikt åns äldre namn *Sil-, som nu lever
                   kvar i bynamnet Silje. Ånamnet har betydelsen ’ån som rinner stilla och långsamt’ eller ’ån med
                   lugnvatten (sel)’. Att Selånger såsom föreslagits skulle vara bildat direkt till ordet sel är
                   mindre troligt.  

                   

                      
                   
                

                   
                
                

                   
                
                

                   
                

                   
                   Seminghundra härad hd,
                   Uppland.
                    (de) Semingia hundari 1291. – Häradsnamnet innehåller genitiv av en plural inbyggarbeteckning,
                   fsv. sæmingiar. Till grund för denna har antagits ligga ett ånamn, bildat till en motsvarighet till
                   adjektivet fvn. sámr ’mörk’ och syftande på mörk lera. Det är dock ovisst vilket vattendrag som
                   skulle avses. Namnelementet hundare är bevarat i den moderna namnformens -hundra.  

                   
                   Semla f.d. bruk,
                   Västanfors snGamla Norbergs hd
                   Västmanland.
                    (j) Sømle 1461, (i) Symble 1496. – En hytta omtalas på platsen 1562, där ett järnbruk anlades
                   1607. Namnet, fsv. *Symbla, har sannolikt avsett ett vattendrag i närheten av den ursprungliga
                   bebyggelsen, som låg ca en kilometer från bruket. Ett sådant namn skulle kunna vara bildat till
                   ett fornsvenskt *simbl ’ställe där vatten sipprar fram, sankmark’, samhörigt med dialektordet
                   simla ’röra sig långsamt’. Om bynamnet Semlan i Mörsils socken i Jämtland (Sembla 1745, Semelå
                   Gårhytta 1825 – en smälthytta för kopparframställning anlades här 1752), som är givet efter byns
                   läge vid ån Semlan (Sembla Ån 1775), ska tolkas på samma sätt är ovisst.  

                   
                   Semlan by,
                   Mörsils sn
                   Jämtland.
                   Semla.  

                   
                   Sennan tätort,
                   Enslövs snTönnersjö hd
                   Halland.
                    – Tätorten är framvuxen kring en järnvägsstation vid en år 1877 öppnad bansträcka. Stationen fick namn
                   efter läget vid ån Sennans utlopp i Nissan. Ånamnet, fda. *Sænda, äldst belagt i mitten av 1600-talet,
                   kan vara bildat antingen till det nuvarande namnet på åns källsjö, Sandsjön, eller direkt till ordet sand.  

                   
                   Seskarö tätort,
                   Nedertorneå sn
                   Norrbotten.
                    – Namnet är övertaget från ön Seskarön. Det är en försvenskning av ett ursprungligen finskt namn
                   (Seitzenkarj) 1554), som innehåller seitsen ’sju’ och kari ’skär’. Ön har
                   bildats av vid landhöjningen sammanväxta småöar. Öns och tätortens namn Seittenkaari
                   är en meänkielisk form av det ursprungliga namnet.  

                   
                   Sevalla sn,
                   Yttertjurbo hd
                   Västmanland.
                    Silwaldha 1345. – Sockennamnet avsåg troligen ursprungligen den plats där kyrkan kom att byggas.
                   Det innehåller i förleden fsv. *sil ’lugnvatten’, motsvarande norrländska dialekters sel, med
                   syftning på ett parti av den förbiflytande Sagån. Efterleden är vall ’slät, gräsbevuxen mark’.  

                   
                   Sevede härad hd,
                   Småland.
                   (in) Sigwidhæ 1311. – Sevede är ett av de »land» i Småland som inordnats
                   som distrikt i häradsindelningen. Efterleden, fsv. vidhe, innehåller dativ av fsv. vidher ’skog’
                   eller ett till detta ord bildat fsv. vidhe, brukat just som efterled. Förleden, fsv. Sigh-, är
                   att sammanhålla med dialektorden siga, sega ’sakta rinna fram, sippra fram’ och sig, seg ’framsipprande
                   vatten; vattensjukt ställe’. Namnet Sevede antas ha syftat på central bygden i det sidlänta området
                   runt sjön Krön och Stångån.  

                      
                      Sexdrega sn, tätort,
                      Kinds hd
                      Västergötland.
                       (in ...) Sexdræghum 1314. – Sockennamnet är givet efter kyrkbyn (numera tätort). Det plurala
                      (se inl. 3.3.1) ortnamnet är flertydigt. Enligt en mening skulle namnet åsyfta sex platser för
                      notdragning. Kyrkbyn ligger vid Ätran.  

                      
                      Sibbarp sn,
                      Faurås hd
                      Halland.
                       (in) parochia Sigbiornathorp 1200-talets senare del eller 1300-talets förra del.
                      – Namnet är övertaget från kyrkbyn. Förleden innehåller ursprungligen mansnamnet Sigbjörn,
                      som genom ljudutveckling reducerats och anslutits till Sibbe, en redan från äldre vikingatid
                      känd kortform av detta namn. Efterleden är torp ’nybygge’. Skrivningar
                      som Sibbarp och Sibborp dyker upp i slutet av 1400-talet.  

                      
                      Sibbhult tätort,
                      Hjärsås sn
                      Östra Göinge hd
                      Skåne.
                       Sebbeholt 1583. – Tätorten, som har vuxit fram kring en järnvägsstation vid en bana öppnad
                      1865 och olika industrianläggningar, har sitt namn efter en intilliggande gård. Det innehåller
                      mansnamnet fda. Sibbi och hult.  

                      
                      Sibo tätort,
                      hanebo sn
                      Hälsingland.
                       Sideboda 1542. – Tätorten är framvuxen ur en by. I förleden ingår bestämd form av dialektordet
                      sid ’låglänt (och sank)’. Efterleden innehåller pluralis av bod, troligast
                      avseende en  medeltida utgårdsbebyggelse, ett s.k. bodland.  

                      
                      Sidensjö sn, tätort
                      Ångermanland.
                      Sidunxsio 1386 avskr. – Namnet har ursprungligen betecknat en sjö, sannolikt nuvarande Bysjön,
                      som är belägen i socknens centrum norr om kyrkan. Sjönamnet (fsv. *Sidhunger med senare tillägg
                      av sjö) är bildat med ändelsen -ung till dialektordet sid ’låglänt (och sank)’ med syftning på
                      sjöns stränder, som i äldre tid troligen varit sanka.  

                      
                      Siende härad hd,
                      Västmanland.
                       (Mædh) Siundahundare 1357, Seundahundere 1366 avskr. – Siende härad, som från början omfattade
                      socknarna Furuby (nu en del av Badelunda), Kungsåra, Kärrbo och Irsta, sammanslogs under 1300-talets
                      senare hälft med grannhäradet Gorunda hundare (Mædh … Gorundahundare 1357), som bestod av socknarna
                      Badelunda, Hubbo, Kila och Tillberga (jfr Tuhundra härad). Det nya, sammanslagna
                      hundaret benämndes till en början med båda namnen (j Sewnda oc Gorundahundare 1382, af
                      Sewndagorundahundarom 1385), men redan under 1400-talet kom Siende att ensamt användas i namnet på det
                      sammanslagna häradet. Seunda och Gorunda utgår säkerligen från sammansättningar med det hund som är
                      en föregångare till hundare och som lever kvar i vissa ortnamn. Formen på a
                      är historiskt sett att fatta som genitiv av en plural inbyggarbeteckning, *hundar. Förleden i
                      Seund- är fsv. *sæ(r) ’sjö’ (jfr Säby, Sätuna).
                      Den syftar på hundarets läge vid Granfjärden i Mälaren. Förleden i Gorund- är det dialektala gorr, går
                      ’orenlighet, gyttja, dy’. Det är dock ovisst vilken terräng som därmed avses.  

                      
                      Siene sn,
                      Kullings hd
                      Västergötland.
                       Sighenesokn 1420, Sidene 1540 (avser kyrkbyn). – Socknen har fått sitt namn från kyrkbyn.
                      Det med vin ’betesmark; äng’ sammansatta ortnamnet kan i förleden innehålla
                      dialektordet sid i betydelsen ’låglänt (och sank)’ eller möjligen dialektordet sig, seg
                      ’framsipprande vatten; vattensjukt ställe’. Nedanför kyrkan utbreder sig låg, sumpig mark vid Säveån.  

                   

                      
                   
                

                   
                

                

                   
                
                

                   
                

                   
                   Sifferbo tätort,
                   Gagnefs sn
                   Dalarna.
                    Seffareboda 1541. – Tätorten har utvecklats ur en by. I namnets förled ingår fornsvensk genitiv
                   Sighfridhar av mansnamnet Sigfrid. Efterleden innehåller pluralis av bod med
                   syftning på fäbodar.  

                   
                   Sigtom by,
                   Överlännäs sn
                   Ångermanland.
                    Sigtuna, kn, stad, Uppland.  


                   
                   Stad by,
                   Frustuna snDaga hd
                   Södermanland.
                    Sigtuna, kn, stad, Uppland.  

                   
                   Sigtuna kn, stad,
                   Uppland.
                   (til) sihtunum 1000-talet (med runor), Sigituna ca 1120. – Staden har övertagit sitt namn från den
                   närbelägna kungsgården Signhildsberg, under medeltiden kallad Fornsigtuna (Fornesitune 1170-talet).
                   Namnet Sigtuna är omdebatterat. Enligt en uppfattning rör det sig om en sammansättning med
                   tuna, där förleden innehåller ettdera av de två besläktade dialektorden sig
                   ’framsipprande vatten; vattensjukt ställe’ eller sik ’vattensjukt ställe’. Man har som namngivningsgrund
                   pekat på den bäck som rinner söder om Signhildsberg eller på att gården varit omgiven av vatten och
                   låglänta (sanka) områden. Enligt ett annat förslag skulle Sigtuna snarast vara ett prestigeladdat
                   vandringsnamn med förebild i det keltiska ortnamnet Segodunon ’stark befästning’. Vid bedömningen
                   av Sigtuna måste man också ta hänsyn till att namnet uppträder på flera håll i Norden. Flertalet av
                   dessa är troligen uppkallelser efter det ryktbara Sigtuna vid Mälaren, men åtminstone Sigtuna i
                   Frustuna socken i Södermanland (ij Siktune 1386) och Sigtom i Överlännäs socken i Ångermanland
                   (j Sijchttune 1535) avser gamla byar, vars ursprung sannolikt kan ledas tillbaka till järnåldern.
                   Uppkallelse är i dessa fall mindre sannolik, om än ej otänkbar.  

                   
                   Siiddasjávri fjällsjö,
                   Gällivare sn
                   Lappland.
                    – Det nordsamiska namnet, med försvenskad stavning Sitasjaure, innehåller
                   siiddas, en bildning till siida ’viste, by’, och jávri ’sjö’. Vid sjön har flera samebyar haft sitt viste.  

                   
                   Sijddojávrre fjällsjö,
                   Jokkmokks sn
                   Lappland.
                    – Det lulesamiska namnet, med försvenskad stavning Sitojaure, är sammansatt av
                   sijddo ’sida’ (nordiskt lån) och jávrre ’sjö’. Anledningen till namnet är obekant. Namnet Sitojaure har
                   överförts till några fjällstugor längs Kungsleden.  

                   
                   Sikfors tätort,
                   Piteå sn
                   Norrbotten.
                    Sickforssen 1546. – Tätorten, som utvecklats ur en by, har ytterst namn efter den intilliggande Sikforsen
                   i Piteälven. Det finns en uppgift från 1568 att kronofisket i Sikforsen erlade skatt i rökt sik.  

                   
                   Sil sn,
                   Kinne hd
                   Västergötland.
                   Siil 1397. – Socknen har lånat sitt namn från kyrkbyn. Det innehåller sannolikt ett fornsvenskt *sil ’sakta
                   framflytande vattendrag’ e.d., som sammanhänger med verbet sila ’rinna sakta’, eller ett gammalt namn,
                   fsv. *Sil, på Göteneåns lopp förbi herrgården Silboholm.  

                   
                   Silbodal sn,
                   Nordmarks hd
                   Värmland.
                    Silbyrdhædal 1396. – Sockennamnet är troligen lånat från prästgården och betecknade ursprungligen
                   dalgången kring Silbodalsälven norr om sjön Västra Silen. Innebörden av mellanleden -byrdhæ-
                   (redan på 1500-talet ombildad till -bo-) är oklar. Sjönamnets härledning är dunkel.  

                   
                   Silbojokk äldre förs. och hyttplats,
                   Arjeplogs sn
                   Lappland.
                    – Namnet åsyftar den bäck vid vilken hyttan anlades på 1630-talet. Det är en försvenskning av pitesam.
                   Silbbajåhkå, sammansatt av silbba ’silver’ och jåhkå ’större bäck, å’. Sannolikt
                   hänger förleden samman med den gruvverksamhet som under 1600-talet bedrevs vid
                   Nasafjället och Silbojokk.  

                   
                   Siljan sjö,
                   Dalarna.
                   (nordhan [’norr om’]) Silghis sio [’Siljans sjö’] 1442. – Namnets äldre form, fsv. *Sylghir, kvarlever i
                   dialekternas Siljen, Söljen o.d., medan Siljan är en ombildning efter andra sjönamn på -an. Namnet
                   sammanhänger med ett från gotländskan känt ord sylgå ’ränna på havsbottnen’, besläktat med verbet svälja.
                   Sannolikt har Siljan fått sitt namn av den flerstädes mer än 100 meter djupa ränna som löper på sjöns botten
                   från ett område söder om Mora ned i Österviken vid Leksand.  

                   
                   Siljansnäs sn, tätort,
                   dalarna.
                    – Tätorten omfattar kyrkbygden. Namnet skapades då Näsbygge fjärding (’Näsbornas fjärding’, jfr dialektens
                   Näsbyggar ’Näsbor’), bröts ut ur Leksand som egen socken år 1875 efter beslut 1866. Förleden syftar på läget
                   vid Siljan. I efterleden ingår Näs, folklig benämning på Näsbygge fjärding och äldst belagt som (j) Næsy
                   1440 med syftning på byn Näsbyggebyn. Kärnbygden är belägen på ett stort näs i Siljan. Tillägget Siljans-
                   är föranlett av att Näs förekommer som sockennamn på flera håll i landet.  

                   
                   Silje by,
                   Selångers sn
                   Medelpad.
                    Selånger.  

                   
                   Sillen sjö,
                   Södermanland.
                    Sillen 1560. – Sjönamnet innehåller ett fornsvenskt Sild-; det kan vara bildat till ett fornsvenskt
                   *sil ’sakta framflytande vattendrag’ e.d., som hänger samman med verbet sila ’rinna sakta’.  

                   
                   Sillerud sn,
                   Nordmarks hd
                   Värmland.
                   (j) Sillarudz sokn 1383. – Sockennamnet är troligen givet efter hemmanet Sillerud, där intill sen tid
                   sockenkyrkan haft sin plats. Det innehåller i förleden sjönamnet (Östra) Silen och i efterleden
                   rud ’röjning’ eller möjligen en omtolkning av ett ursprungligt
                   härad i betydelsen ’bygd’. Sjönamnets härledning är dunkel.  

                   
                   Silletorp gd,
                   Lösens snÖstra hd
                   Blekinge.
                    Sillhövda.  

                   
                   Silletorpsån å,
                   Medelstads och Östra hd
                   Blekinge.
                    Sillhövda.  

                   
                   Sillhövda sn,
                   Medelstads hd
                   Blekinge.
                     – Socknen bröts ut ur Fridlevstads socken 1843 och fick sitt namn efter gården Sillhövda
                   (Sildhoffde 1580-talet) öster om sjön Sillhövden. I sjönamnets förled ingår ett äldre namn på
                   Silletorpsån (Silleaae 1554), som avvattnar sjön; efterleden är en forndansk motsvarighet till fsv.
                   høfdhe, en bildning till ordet huvud. Sillhövden har alltså uppfattats som åns »huvud». Innebörden
                   av ånamnet är oklar. Åns nuvarande namn, Silletorpsån, är givet efter gården Silletorp (Siltorp
                   1570-talet; efterleden är torp ’nybygge’) i Lösens sn, Östra hd, vid åns
                   utlopp i Östersjön.  


                   

                      
                   
                

                   
                
                

                   
                
                

                   
                

                   
                   Silte sn,
                   Gotland.
                    Siltha 1300-talet avskr. – Namnet hänger sannolikt samman med dialektordet sylt(a) ’sank äng; sankt
                   markområde; sankmark’ o.d. Socknens centralbygd gränsar i norr och nordöst till den stora sankmarken
                   Mästermyr (nu utdikad), och namnet kan ursprungligen ha syftat på sanka marker
                   ned mot myren eller kanske på myren själv.  

                   
                   Silvberg sn,
                   Dalarna.
                    (vpa [’uppå’]) Silfbergheno (bestämd form dativ) 1396. – Socknen är bildad 1868 av en kapellförsamling
                   under Stora Tuna socken. Denna hade namn efter läget för det nu försvunna medeltida timmerkapellet som
                   låg vid (Östra) Silvberget och Silvbergs gruva. Den nuvarande kyrkan, byggd 1830–34, står i Grängshammar
                   en halvmil längre västerut. I namnet ingår fsv. silfberg ’silvergruva, gruvfält med silverfyndigheter’.  

                   
                   Silverdalen tätort,
                   Lönneberga snAspelands hd
                   Småland.
                    – Namnet skapades för den 1932 öppnade förenade post- och järnvägsstationen på järnvägen Nässjö–Oskarshamn,
                   vilken ersatte en äldre hållplats med namnet Råsa. Det anspelar på läget vid Silverån (Silfverån 1835),
                   vars namn i sin tur hänger samman med prästgårdens namn Silverhult (Silfwerhult 1714).
                   Bakgrunden till det Silver- som ingår i dessa namn är dock inte utredd.   

                  
                  Silverhult prästgård,
                  Lönneberga snAspelands hd
                  Småland.
                   Silverdalen.  

                  
                  Silvervägen vägsystem mellan Bottenvikskusten och Norge,
                   – Vägsträckningen  mellan Bottenvikskusten och Norge har namn efter de gamla transportlederna för
                  silver mellan kusten och gruvan vid Nasafjället samt hyttan vid
                  Silbojokk.  

                   
                   Silverån vattendrag,
                   Lönneberga snAspelands hd
                   Småland.
                    Silverdalen.  

                   
                   Silvåkra sn,
                   Torna hd
                   Skåne.
                    (i) Selagher sogen 1494. – Socknen har sitt namn efter kyrkbyn. Det innehåller i förleden troligen
                   trädbeteckningen sälg, senare ombildat i anslutning till ordet silver.
                   Efterleden är → åker.  

                   
                   Simlinge sn,
                   Vemmenhögs hd
                   Skåne.
                    (i) Symblinghæ 1359 avskr. (avser kyrkbyn).  – Sockennamnet, som är lånat från kyrkbyn, är en
                   bildning med -linge (-inge), kanske till en forndansk motsvarighet till
                   halländskans sim ’blandning av pulvriserad slipsten och vatten’ i en betydelse ’sumpig, dyig mark’.  

                   
                   Simlångsdalen tätort,
                   Breareds snTönnersjö hd
                   Halland.
                    – Tätorten är framvuxen ur byn Breared (se sockennamnet Breared) men har
                   övertagit namnet Simlångsdalen från en postanstalt och en järnvägshållplats, tidigare benämnda Bre(d)ared
                   resp. Bredared. Bl.a. på grund av förväxlingsrisk med t.ex. sockennamnet Bredared i Västergötland och
                   socken- och postanstaltsnamnet Bredaryd i Småland ändrades post- och hållplatsnamnet 1912 till Simlångsdalen,
                   ett namn brukat om Fylleåns dalgång. Förleden i detta namn innehåller sjönamnet Simlången (Szömlangh 1570-talet,
                   ännu i början av 1900-talet uttalat »Sömmlången»). Sim- kan återgå på ett vattendragsnamn, kanske fsv. *Svimbr
                   eller *Symbla, med betydelsen ’den översvämmande’ eller på ett med det halländska dialektordet sim ’blandning
                   av pulvriserad slipsten och vatten’ samhörigt ord, här med syftning på stränder som genom översvämning blivit
                   vattensjuka och sumpiga. Efterleden i Simlången syftar på sjöns långsmala form.  

                      
                      Simonstorp sn, tätort,
                      Bråbo hd
                      Östergötland.
                       – Socknen har fått sitt namn från gården Simonstorp (Simanstorp 1535). Det är sammansatt med
                      torp ’nybygge’ och innehåller i förleden mansnamnet Sigmund eller möjligen Simon.
                      Tätorten med sin järnvägsstation har vuxit fram vid sockenkyrkan.  

                      
                      Simpa källa källa,
                      Simtuna snSimtuna hd
                      Uppland.
                       Simtuna.  

                      
                      Simremarken del av Trelleborg,
                      Lilla Isie snVemmenhögs hd
                       Gislövs snSkytts hd
                      Xland.
                       Sømmere, Sommere 1570-talet. – Namnet på denna unga villa- och sommarstugebebyggelse avsåg äldst ett
                      ägomarks- och strandområde. Det innehåller troligen det lågtyska lånordet sömere (somer) ’kärl;
                      spannmålsmått’ och kan åsyfta den mängd spannmål som området gav i skörd.  

                      
                      Simris sn, tätort,
                      Järrestads hd
                      Skåne.
                       Simbrosa 1100-talets mellersta del (avser kyrkbyn). – Det ursprungligen sammansatta sockennamnet,
                       som är givet efter kyrkbyn (nu en tätort), innehåller i förleden ett äldre namn på Tommarpsån,
                       fda. *Sim(b)r(a) ’den långsamt flytande’ och i efterleden os ’åmynning’. Namnet avsåg alltså
                       ursprungligen Tommarpsåns utlopp i Östersjön. För ett antaget äldre noanamn på ån se
                       Gladsax.  

                      
                      Simrishamn kn, stad,
                      Skåne.
                       Symbirshafn 1161 avskr. – Namnet betyder ’Simris hamnplats’ (Simris).  

                      
                      Simtuna sn,
                      Simtuna hd
                      Uppland.
                        Ecclesie Symbætunum 1296. – Socknen har
                      troligen namngivits efter en stor by med namnet Tuna (tuna), varav det
                      nuvarande Tuna endast utgör en rest. Förleden Sim-ska sammanhållas med hundarets gamla namn Simbo(a)
                      hundare, som innehåller en inbyggarbeteckning simboar (Simtuna härad).
                      Till grund för denna inbyggarbeteckning ligger ett ortnamn *Simb(-). Detta är sannolikt bildat
                      till en ordstam *simb- med betydelsen ’flyta långsamt’ o.d. Det kan röra sig om ett äldre namn på
                      Lillån, men troligare är att det syftat på Simpa källa vid Bredgården strax väster om kyrkan. Det
                      rör sig i så fall sannolikt om ett namn på hundarets gamla tingsplats. Relationen mellan bynamnet
                      Tuna och sockennamnet Simtuna ska fattas så att Tuna är en lokal namnform, medan Simtuna använts i
                      sammanhang där man behövde skilja namnet från de närbelägna  Altuna och
                      Torstuna.  

                      
                      Simtuna härad hd,
                      Uppland.
                       Prouincia Simbohundæri 1344, (a) Simbitunæ þinghstadhi 1353, (j) Simetuna hærædhe 1416. – Häradsnamnet
                      uppvisar äldst formen Simbohundare, och denna är dominerande genom hela medeltiden. Simtuna förekommer
                      till att börja med främst i kombination med fsv. thingstadher och först vid 1400-talets början tillsammans
                      med fsv. hæradh, som vid den tiden håller på att ersätta hundare. I ett brev från
                      1416, alltså från just den tidsperioden, förekommer (j) Simbohundare och (a) Simbetuna tinge vid sidan
                      av varandra. Beläggsituationen talar därmed mot tanken att Simbo-, genitiv av en plural inbyggarbeteckning
                      fsv. simboar, skulle vara en förkortning av *Simtunaboa-. Simboar är i stället sannolikt bildat till den
                      lokalitet, *Simb(-), som ingår i sockennamnet Simtuna, och Simbo(a) hundare kan i så
                      fall återges med ’deras hundare som har sin samlingsplats vid *Simb(-)’. Den formella motsättningen
                      mellan Simbo(a) hundare och (i) Simbatunum talar mot en annars framförd tanke att Simba- skulle innehålla
                      genitiv av en inbyggarbeteckning fsv. *simbar. Inte heller kan Simbatunum ha fått sin förled från
                      hundaresnamnet, eftersom vi då skulle ha väntat Simbo- som förled. Simbatunum som tingsplatsnamn
                      bekräftar därmed att *Simb(-) är namn på den namnlåtande samlingsplatsen. Först under nyare tiden slår
                      Simtuna igenom i häradsnamnet.  

                   

                      
                   

                

                   
                

                

                   
                
                

                   
                

                   
                   Sinclairsholm gods,
                   Gumlösa snVästra Göinge hd
                   Skåne.
                    Sinklarsholm 1616. – Godset anlades av Anders Sinclair (död 1625). Slottsbyggnaden är belägen vid
                   Almaån, men efterleden holm är troligen tillagd i statushöjande syfte.  

                   
                   Siŋŋičohkka fjäll vid kungsleden,
                   Kiruna stad
                   Lappland.
                    – Betydelsen hos förleden i det nordsamiska namnet är dunkel. Efterleden är čohkka ’fjälltopp’.
                   Fjället är i dag känt genom fjällstugor, Singistugorna.  

                   
                   Singö sn, ö,
                   Väddö och Häverö skg
                   Uppland.
                    (in) insula [’på ön’] Singæ (avser ön) 1334 avskr. – Socknen har övertagit namnet på den ö där kyrkan
                   ligger. Namnets fornsvenska form tycks ha varit Singa, och det rör sig således inte om en ursprunglig
                   sammansättning med ö. Namnet är inte säkert tolkat, men man har föreslagit att det skulle innehålla
                   ett adjektiv bildat till dialektordet sina, sena ’visset, på rot över vintern stående gräs; förna’. xxxx  

                   
                   Sireköpinge sn,
                   Rönnebergs hd
                   Skåne.
                    Sygrithekiøp ca 1300 (avser kyrkbyn), (in) parochia Sigrithækøpinge 1300-talets förra hälft.
                   – Sockennamnet, som äldst avsåg kyrkbyn, innehåller i förleden kvinnonamnet Sigrid och i efterleden
                   ursprungligen köp i en betydelse ’köpt gård; köpt mark’, tidigt ombildat till köpinge
                   (se Köpinge).  

                   
                   Sjangeli äldre gruvfält,
                   Kiruna stad
                   Lappland.
                    Skangala 1743. – Namnet är en försvenskning av det nordsamiska namnet på fjället Skáŋgaleapmi.
                   Det samiska namnet är en form av verbet skáŋgalit, som troligen har betydelsen ’vara lång, se
                   lång ut’, varvid namnet kan tolkas som ’det långsträckta (fjället)’.  

                   
                   Sjaunja naturreservat,
                   Gällivare sn
                   Lappland.
                    – Namnet är givet efter ett myrområde. Det är en försvenskning av lulesam. Sjávnja.
                   Namnet innehåller böjningsstammen sjávnnjá av ordet *sjávnjes, samhörigt med lulesam. sjávnnje
                   ’ragg, man, svans’. Ordet tycks också ha använts om de böljande fält av starr eller fräken, som
                   kännetecknar myren.  

                   
                   Sjogerstad sn,
                   Gudhem hd
                   Västergötland.
                    Sigualzstadum 1288. – Socknen har fått sitt namn från kyrkbyn. Det innehåller mansnamnet Sigvald
                    och sta(d).  

                   
                   Sjonhem sn,
                   Gotland.
                   (af) siaunaim (med runor), Sianeüm 1300-talet avskr. – Namnets efterled innehåller hem
                   ’boplats; gård’. Förleden kan innehålla ett forngutniskt *sjaun ’syn, vad man ser; synförmåga’, men det
                   är oklart hur en sådan tolkning skulle kunna motiveras.  

                   
                   Sjugare by,
                   Leksands sn
                   Dalarna.
                    (vidh) Syöö 1450, Ssiugar 1539. – Namnet är förmodligen en förkortning, troligast av fsv. *Siugharby,
                   där förleden är genitiv singularis av fsv. sior ’sjö’ och efterleden by ’gård;
                   by’. Efter mönster av ord på -are, t.ex. dialektens snickar men riksspråkets snickare, har i skrift
                   Sjugar ändrats till Sjugare senast 1661. Den sjö som åsyftas i Sjö (i belägget från 1450 m.fl.) och
                   i *Sjugarby är Opplimen, belägen alldeles vid byn.  

                   
                   Sjuhundra härad hd,
                   Uppland.
                    (de …) Søhundari 1291, (de …) Sæhundære 1298 avskr. – Förleden i Sjuhundra är ordet sjö, och
                    hundaresnamnet betyder alltså ’Sjöhundaret’. Häradet utbreder sig kring den betydande sjön Skedviken
                   och flera smärre sjöar. Efterleden hundare är bevarad i den moderna namnformens
                   -hundra. Häradsnamnet ingår i sockennamnet Husby-Sjuhundra.  

                   
                   Sjuhäradsbygden del av Västergötland,
                    – Ortnamnet åsyftar de sju häradena Bollebygd, Gäsene, Kind, Mark, Redväg, Veden och Ås. Häradena
                   har sedan gammalt bildat en näringsgeografisk enhet, den s.k. knallebygden, med textilarbete,
                   hemslöjd och gårdfarihandel som huvudnäringar. Namnet Sjuhäradsbygden, tidigare ofta »De sju häradena»,
                   lanserades först i den bebyggelsegeografiska litteraturen (1919).  

                   
                   Sjulsmark tätort,
                   Norrfjärdens sn
                   Norrbotten.
                    Siwrdsmarc 1543. – Tätorten är framvuxen ur en by. Förleden innehåller Sjul, en i folkmålen vanlig
                   form av mansnamnet Sigurd. Efterleden är mark ’nybygge i skog eller på utmark’.  

                   
                   Sjunnen tätort,
                   Skede snÖstra hd
                   Småland.
                    Sjunden eller Sjunnefall 1846. – Tätorten har vuxit fram vid en rälsbusshållplats på linjen
                   Vetlanda–Holsbybrunn. Namnet har tidigare tillkommit ett husartorp, som låg intill vattenfallet
                   Sjunnen i Emån, ett fornsvenskt *Siudhande, innehållande presens particip av verbet fsv. siudha
                   ’sjuda, koka’.  

                   
                   Sjuntorp tätort,
                   Fors snFlundre hd
                   Västergötland.
                    Sywendetorp 1494. – Tätorten är framvuxen kring ett bomullsspinneri, grundat 1813 och beläget vid
                   Sjuntorps gård. Intill gården i Slumpån finns en fors (se Fors), år 1348
                   kallad Syundafors. Förhållandet mellan gård- och forsnamnet är inte helt klart. Möjligen ingår
                   som förled i båda namnen mansnamnet Sjunne ’den sjunde’. Efterleden i gårdnamnet är
                   torp  ’nybygge’.  

                   
                   Själevad sn,
                   Ångermanland.
                    (De) Salaua 1344, (apud) ecclesiam Siælawa 1347. – Namnet, som ursprungligen troligen har betecknat
                   området runt kyrkan, är sammansatt av djurbeteckningen säl (själ i östliga dialektformer) och
                   norrländska dialekters ava ’grund, trång vik (av sjö eller ström)’, syftande på någon tidigare vik i
                   närheten av kyrkplatsen.  

                   

                      
                   
                

                   
                
                

                   
                
                

                   
                

                   
                   Själstuga by,
                   Skogs sn
                   Hälsingland.
                    Siælastugan in Hælsingia ca 1480. – Namnet innehåller fsv. siælastova, som avsåg en byggnad som
                   skänkts i själagåva (gåvor givna för själens salighet till kloster och kyrkor) och uppförts i ödemarken
                   till skydd för resande.  

                   
                   Sjö gods,
                   Holms snLagunda hd
                   Uppland.
                    (i) Syo 1409. – Namnet innehåller ordet sjö och syftar på godsets läge vid Mälaren. Ibland förekommer
                   den icke officiellt fastställda dekorativa stavningen Sjöö.  

                   
                   Sjöbo kn samt tätort,
                   Södra Åsums snFärs hd
                   Skåne.
                    (i) Søbo 1502. – Kommunen har sitt namn efter tätorten. Denna har vuxit fram ur en by. Namnets
                   förled åsyftar en nu försvunnen sjö vid byplatsen. Efterleden innehåller troligen ursprungligen
                   bod.  

                   
                   Sjödiken tätort,
                   Svedala snOxie hd
                   Skåne.
                    – Tätorten, nu en förort till Svedala, har vuxit fram kring äldre bebyggelse. Namnet (Sjödiken 1812)
                   avsåg ursprungligen en sjö, som dikades ut 1812 genom grävda kanaler och vallar (efterleden är bestämd
                   form pluralis av dike, i betydelsen ’jordvall’).  

                   
                   Sjögestad sn, tätort,
                   Valkebo hd
                   Östergötland.
                    Sigwalstadhe 1330-talet. – Socknen har fått sitt namn från kyrkbyn. Det innehåller mansnamnet Sigvald
                   och sta(d). Tätorten har vuxit fram i anslutning till sockenkyrkan.  

                   
                   Sjöholm gods,
                   Östra Vingåkers snOppunda hd
                   Södermanland.
                    Siøholm 1514. – Namnet gavs åt en bebyggelse på en holme i sjön Näsnaren.  

                   
                   Sjömarken tätort,
                   Borås stadSandhults sn
                   Vedens hd
                   Västergötland.
                    Siömarcken 1685. – Tätorten växte under 1900-talet fram i anslutning till en hållplats vid ortens
                   järnväg. En tidigare bebyggelse Sjömarken var belägen nära Viaredssjön. Namnet innehåller förmodligen
                   ordet sjömark ’mark(område) intill insjö eller hav’.  

                   
                   Sjörröd tätort,
                   Hästveda snÖstra Göinge hd
                   Skåne.
                    Sørøth 1514. – Bebyggelsen, som ligger väster om sjön Lillasjön, har vuxit fram kring gården Sjöröd.
                    Namnet är sammansatt av sjö och ryd ’röjning’.  

                   
                   Sjörup sn,
                   Ljunits hd
                   Skåne.
                   (de) Syothorp 1376 (avser kyrkbyn). – Sockennamnet avsåg ursprungligen kyrkbyn. Det innehåller i
                   förleden sjö med syftning på en försvunnen sjö strax öster om kyrkbyn (nu Sjöängen). Efterleden
                   är torp ’nybygge’.  

                   
                   Sjösa tätort, gods
                   Svärta snRönö hd
                   Södermanland.
                    (i) Søsæ 1473. – Tätorten är framvuxen nära godset Sjösa. Förleden är sjö. Efterleden innehåller os
                   ’mynning’ eller hus. Gården ligger nära Svärtaåns utlopp i Sjösafjärden.  

                   
                   Sjösås sn,
                   Uppvidinge hd
                   Småland.
                    (de) Sioarsaas 1322. – Sjösås är antingen ett äldre namn på prästgården eller på den plats där
                   kyrkan kom att byggas. Det kan vara ett ursprungligt *Sioar-as ’åsen vid sjön’, som vid sammanställning
                   med ordet sokn försvagats till *Sioars sokn och därefter försetts med ett extra förtydligande -as.
                   Namnet torde i så fall ha syftat på åsen som börjar söder om Sjösås gamla kyrka och sträcker sig längs
                   den sydöstra stranden av sjön Örken.  

                     
                     Sjötofta sn, tätort,
                     Kinds hd
                     Västergötland.
                      Skeggetoffthæ sogen 1455. – Socknen har fått sitt namn från gården Sjötofta (Stommen,
                     Stommen). Det innehåller i efterleden toft, en sidoform till
                     tomt. Förleden, som senast under 1600-talet anslutits till ordet sjö,
                     innehåller mansnamnet fsv. Skægge. Tätorten har vuxit fram i anslutning till sockenkyrkan.  

                      
                      Sjötorp tätort,
                      Lyrestads snVadsbo hd
                      Västergötland.
                       Siötorp 1590. – Tätorten är framvuxen vid en by. Förleden är sjö med syftning på läge vid Vänern.
                      Efterleden är torp ’nybygge’.  

                     
                     Sjövik tätort,
                     Östads snAle hd
                     Västergötland.
                      Sjövik 1897. – Tätorten är framvuxen vid gården Sjövik och den vid årsskiftet 1899–1900 inrättade
                      post- och järnvägsstationen med samma namn. Platsen ligger nära en större vik av sjön Mjörn.  

                      
                      Skabersjö sn, gods,
                      Bara hd
                      Skåne.
                      (de) Skapruse 1349 avskr. (avser kyrkbyn). – Sockennamnet avsåg ursprungligen kyrkbyn. Namnet innehåller
                      i förleden sannolikt yrkesbeteckningen fda. skapare ’tillskärare (av tyg)’. Efterleden är pluralis av
                      hus. Skrivningar med -sø ’sjö’ uppträder redan under 1300-talets senare hälft.  

                      
                      Skaftö sn,
                      Orusts västra hd
                      Bohuslän.
                       Skaftøy 1388. – Namnet har sannolikt ursprungligen tillkommit den norra delen av ön. En av uddarna
                      i nordöst har namnet Skaftö udd eller bara Udden. Denna kan ha liknats vid ett skaft.  

                     
                     Skagern sjö i
                     Närke, Värmland och Västergötland.
                       Scaður 1300-talets början. – Ytterst kan sjöns namn vara utgånget från ett fornspråkligt *skadh- med
                      betydelsen ’välla fram’. Den i sjön utmynnande Letälven har sannolikt en gång burit ett namn på *Skadh-
                      som kan ha haft betydelsen ’(större) vattendrag’; till detta älvnamn har man då bildat sjönamnet
                      Skadhur, som genom ljud- och formutvecklingen givit det nutida Skagern.  

                      
                      Skagerrak havsområde mellan
                      Jylland, Sydnorge och Bohuslän.
                       – Namnet härrör från 1600-talet och är av holländskt ursprung. På 1600-talets holländska sjökort användes
                      Skagerrak om vad som nu kallas Kattegatt. Det senare namnet kom in på sjökorten på
                      1700-talet. Ännu under 1800-talet användes de bägge namnen om vartannat. Skagerrak var det officiella
                      namnet och Kattegatt en skämtsam benämning myntad av sjömännen. Kattegatt konkurrerade sedermera delvis
                      ut namnet Skagerrak, så att det senare kom att enbart beteckna farvattnet mellan Skagen och den norska
                      sydöstkusten. Skagerrak innehåller i förleden en form av namnet Skagen och i efterleden ett
                      holländskt-lågtyskt ord rak ’rak sträcka’. Namnet betyder alltså ’den raka sträckan till eller
                      förbi Skagen’.  

                      
                      Skagershult sn,
                      Edsbergs hd
                      Närke.
                       Skarshullt Socken 1656. – Socknen ingick tidigare i Tångeråsa socken, som delades på 1600-talet.
                      Skagershult har fått namn efter en skog (i Skar(t)shult 1553) belägen mellan Tångeråsa och sjön
                      Skagern. Det senare namnet ingår som förled i skogens namn. Efterleden är
                      hult.  

                   

                      
                   
                

                   
                

                

                   
                
                

                   
                

                   
                   Skagersvik tätort,
                   Amnehärads snVadsbo hd
                   Västergötland.
                    – Tätorten är framvuxen kring en såg, en järnvägsstation vid en 1917 öppnad bana och en 1918
                   inrättad poststation, alla vid byn Björtorp. Omständigheterna kring tätortsnamnets tillkomst är inte
                   kända i detalj. I förleden ingår sjönamnet Skagern. Efterleden är vik.
                   Tätorten ligger vid en vik av Skagern.  

                   
                   Skallmeja sn,
                   Skånings hd
                   Västergötland.
                    Skalmøia soghen 1462. – Socknen har fått sitt namn från kyrkbyn. Det plurala (se inl. 3.3.1) ortnamnets
                   efterled innehåller ö i betydelsen ’land vid vatten’. Förleden, ordet skalm, kan här åsyfta byns läge
                   vid en terrängformation mellan två vattendrag eller vattenarmar. Byn ligger mellan två åar där dessa
                   närmar sig varandra.  

                   
                   Skallsjö sn,
                   Vättle hd
                   Västergötland.
                    Skalsøya sokn 1445. – Socknen har fått sitt namn från den gamla kyrkbyn. Det innehåller ordet ö i
                   betydelsen ’upphöjning i sankmark’ med syftning på en sådan formation vid byn. Förleden är flertydig.
                   Ordslutet -sö har med tiden anslutits till det vanliga ortnamnselementet sjö.  

                   
                   Skalmodal Fjällby,
                   Tärna sn
                   Lappland.
                    – Namnet är givet efter en av riksgränsen delad älvdal, på den norska sidan benämnd Skardmodalen.
                   Förleden innehåller troligen ett äldre namn på den del av älven som passerar dalen,  skrivet Skalmaå
                   1744, bildat till ordet skalm, som i ortnamn åsyftar något avgrenat eller kluvet. Det norska namnets
                   förled har anslutits till de i fjälltrakten vanliga namn som innehåller norskans skard ’inskärning i
                   fjällrygg’. Byns och dalens sydsamiska namn Skaalma, som förekommer som förled i andra namn i trakten,
                   återgår sannolikt på det svenska.  

                   
                   Skalunda sn,
                   Kållands hd
                   Västergötland.
                    Skalandæ bo 1200-talet. – Innebörden av sockennamnet, som är lånat från kyrkbyn, är oviss. Det är
                   dock troligen en sammansättning, vars efterled kan innehålla pluralis (se inl. 3.3.1) av
                   land. Skalunda var centrum i ett av de »bon» som Västergötland under medeltiden
                   var indelat i (bo); därpå syftar det anförda belägget.  

                   
                   Skandinavien
                      Skåne.  

                   
                   Skansen fästning,
                   Marstrands stad
                   Bohuslän.
                    Karlstens fästning.  

                   
                   Skansen friluftsmuseum,
                   Stockholms stad.
                   Skansen friluftsmuseum, Stockholms stad. – Namnet är övertaget från den bergshöjd på vilken museet är
                   beläget. Militära befästningar – skansar – uppfördes här redan på 1600-talet. Den direkta namngivningsgrunden
                   torde dock vara en liten skans, som Karl XIV Johan uppförde åt sin son prins Oscar och dennes lekkamrater.  

                   
                   Skanör f.d. förs.,
                   Skanör med Falsterbo stad
                   Skåne.
                    Schanør 1200-talets förra del. – Namnet, ’det farliga sandområdet’, innehåller i efterleden
                   ör ’grus(bank)’ och i förleden samma ord som i Skåne.
                   De båda städerna Skanör och Falsterbo förenades 1754 till en stad under namnet Skanör med Falsterbo.  

                   
                   Skara kn, stad,
                   Västergötland.
                    civitas [’staden’] Scarane 1070-talet. – Det plurala (se inl. 3.3.1) ortnamnet innehåller ett ord som
                   sammanhänger med verbet skära och sannolikt har använts om nedskärningar eller inskärningar i
                   terrängen. Hurudan formation namnet äldst var knutet till och hur stort område det användes om innan det
                   blev stadsnamn är ovisst. I diskussionen om namnets ursprung har man fäst uppmärksamheten på ravinerna
                   vid Tvetabäcken norr om Skara.  

                    
                    Skaraborgs län f.d. län,
                    Västergötland.
                    – Länsnamnet har sitt upphov i Skaraborg (Skareborgh 1604), namnet på ett tidigt under 1600-talet
                   förstört kungshus i Skara. Länet, tillkommet 1634, ingår nu i Västra Götalands län.  

                   
                   Skarhult sn, gods,
                   Frosta hd
                   Skåne.
                    (de) Skarholtæ 1352 (avser kyrkbyn). – Socknen har sitt namn efter den gamla kyrkbyn. Förleden innehåller en
                   terrängbeteckning fda. *skar ’kant’, samhörig med skåra och skära, med syftning på bebyggelsens ursprungliga
                   läge vid en ravin ned mot en krök av Bråån. Efterleden är hult.  

                   
                   Skarke by,
                   Varnhems snValle hd
                   Västergötland.
                    Varnhem.  

                  
                  Skarp-Myssjö gårdar,
                  Myssjö sn
                  Jämtland.
                   Myssjö.  

                   
                   Skarpnäck stadsdel,
                   Stockholms stad.
                    Skarpeneck, Skarfnech 1665. – Namnet tillkom ursprungligen ett säteri, som Marie Sophie de la Gardie
                   lät anlägga på byn Skarpas mark på 1660-talet. Namnet Skarpa innehåller adjektivet skarp i betydelsen
                   ’hård, torr, ofruktbar’ och syftar i detta fall på byns dåliga åkerjord. Sannolikt ville man ha ett
                   ståtligare namn på det nya säteriet, och Skarpa ombildades därför efter förebild av ett tyskt Scharfeneck,
                   avseende en borg vid Rhen, som var känd inom släkten.  

                   
                   Skarpö halvö,
                   Djurö snVärmdö skg
                   samt ö, Vaxholms stad
                   Uppland.
                   – Namnet, som förekommer på flera håll i skärgården, innehåller adjektivet skarp i betydelsen ’hård,
                   torr, ofruktbar’ och syftar vanligen på öarnas dåliga jordmån.  

                   
                   Skarstad sn,
                   Barne hd
                   Västergötland.
                   (ii) Skarfstadhum 1395. – Socknen har fått sitt namn från
                   kyrkbyn. Det innehåller troligen ett ord motsvarande det
                   norska dialektordet skarv ’naken klippa, berg där ingenting växer’ och här
                   åsyftande att berget går i dagen vid kyrkbyn. Efterleden innehåller → sta(d).  

                   
                   Skatelöv sn,
                   Allbo hd
                   Småland.
                    Skatelef ca 1290. – Socknen har fått sitt namn efter kyrkbyn. Namnets förled kan vara genitiv av
                    ett mansnamn fsv. *Skati. Efterleden är löv.  

                   
                   Skattkärr tätort,
                   Östra Fågelviks snVäse hd
                   Värmland.
                    Brotorp 1587, Brotorp el. Skattekiär 1610. – Tätorten, som har sitt namn efter en gård, har vuxit
                   fram kring en järnvägsstation, öppnad 1869. Efterleden syftar på sank mark vid gården; förleden är oklar.
                   Gårdens äldsta namn Brotorp åsyftar gårdens läge nära en landsvägsbro.  

                   
                   Skattlösberg by,
                   Grangärde sn
                   Dalarna.
                    Skattelössberget 1643. – Namnet på denna by i Grangärde finnmark (jfr inl. 4.1) åsyftar väl den
                   skattefrihet som nybyggare för viss tid kunde erhålla för nyanlagda torp vid tiden för den finska
                   invandringen i mellersta Sverige under senare delen av 1500-talet och förra hälften av 1600-talet.  

                   

                      
                   
                

                   
                
                

                   
                
                

                   
                

                   
                   Skattungbyn tätort,
                   Orsa sn
                   Dalarna.
                    Skattunghe bij 1539. – Tätorten är framvuxen ur en by som fått namn efter läget vid västra ändan av sjön
                   Skattungen. Sjönamnet, som är bildat till dialektordet skate ’trädtopp; (kort) svans (t.ex. på får eller
                   get); stjärt på fisk’, känt bl.a. från Ovansiljan, föranleds av sjöns långsträckta västra vik.  

                   
                   Skattungen sjö,
                   Ore och Orsa snr
                   Dalarna.
                    Skattungbyn.  

                   
                   Skaulo tätort,
                   Gällivare sn
                   Lappland.
                    – Namnet, som infördes som poststationsnamn 1944, är givet efter en gård. Det är en svensk form av
                   nordsam. Skávhlu, som kanske är en bildning till skávhli ’(fisk)mås’, med en
                   ursprunglig syftning på en udde i sjön Soutujärvi. Sjönamnet är en meänkielisk
                   form av sam. Savdijávri, som även är samernas namn på tätorten. Detta namn
                   innehåller savdi i en äldre betydelse ’kokgrop’; efterleden är jávri ’sjö’.  

                   
                   Skavsta flygplats,
                   Sankt Nikolai snJönåkers hd
                   Södermanland.
                    – Flygplatsen har fått sitt namn från gården Skavsta (j Skawastom 1381). Efterleden är
                   sta(d). Förledens innebörd är oviss; ett med verbet skava samhörigt substantiv
                   eller mansbinamn *Skave kan komma i fråga.  

                   
                   Skebobruk tätort,
                   Ununge snNärdinghundra hd
                   Uppland.
                    – Tätorten har namn efter ett järnbruk vars äldsta namn förefaller att ha varit Skedbokvarn
                   (Skedboo qwærn jærnhyttona 1444), senare Skedboholms bruk efter säteriet Skedboholm eller bara Skebo bruk.
                   Det häri ingående skedbo är ursprungligen genitiv pluralis skedboa av en inbyggarbeteckning skedboar,
                   bildad till bynamnet Skede (in Skædhedhe 1319). Efterleden i detta namn är ed ’passage
                   mellan eller utmed vatten’, här avseende sträckan mellan sjöarna Närdingen och  Edeboviken. Den senare nådde
                   under vikingatiden ända fram till byn. Förleden kan vara dialektordet sked ’gräns’ och syfta på läget vid
                   gränsen mellan Roslagen och det egentliga Uppland. Det kan också röra sig om ett
                   terrängbetecknande sked, avseende det skiljande landavsnittet mellan Närdingen och Edeboviken.  

                   
                   Skebokvarn tätort,
                   Helgesta snVillåttinge hd
                   Södermanland.
                    Skedbo qvarn 1558. – Tätorten har vuxit fram vid en gård. Namnet har ursprungligen syftat på en kvarn
                   därintill. I förleden ingår fsv. skedhbo ’person från Skedevi’. Namnet upplyser om att kvarnen en gång
                   ägdes av folk från det i Forssa socken belägna Skedevi strax söder om Skebokvarn.  

                   
                   Skeby sn,
                   Kinnefjärdings hd
                   Västergötland.
                    Scipeby 1397 (avser kyrkbyn). – Socknen har fått sitt namn från kyrkbyn. Det med by
                   ’gård; by’ sammansatta ortnamnet innehåller i förleden genitiv pluralis av fsv. skip ’skepp’. Kyrkbyn
                   ligger vid Vänern.  

                   
                   Skeda sn,
                   Hanekinds hd
                   Östergötland.
                    parochia Skethæ 1352. – Socknen har fått sitt namn från en bebyggelse vid kyrkan. Det plurala
                   (se inl. 3.3.1) ortnamnet kan innehålla dialektordet skede i någon av betydelserna ’vägsträcka, avtagsväg;
                   vägskäl’ eller ’rågång’.  

                      
                      Skedala tätort,
                      Snöstorps snTönnersjö hd
                      Halland.
                       Skethædalæ 1409, (aff) Skedalæ 1413. – Tätorten har uppstått vid en järnvägsstation, öppnad 1889.
                      Denna anlades på mark till den närbelägna gården Skedala och namngavs efter den. Förleden innehåller
                      fda. sketh, förmodligen i någon av betydelserna ’vägsträcka, avtagsväg; vägskäl’ eller ’rågång’.
                      I efterleden ingår dal ’dalgång’.  

                      
                      Skeda udde tätort,
                      Skeda snHanekinds hd
                      Östergötland.
                       – Tätorten har vuxit fram kring ett torp, kallat Skeda udde eller Udden (Udden 1878). Den sakliga  bakgrunden
                      till att namnet innehåller ordet udde är obekant. Sockennamnet har tillagts i särskiljande syfte.  

                      
                      Skede sn, tätort,
                      Östra hd
                      Småland.
                       (de ...) Skedom 1290. – Kyrkbyn har givit socknen dess namn, som är bildat till dialektordet skede
                      ’gräns’, här möjligen åsyftande ett vägskäl eller en rågång. Socknens norra gräns sammanfaller med
                      gränsen mellan Njudung och Vedbo. För den plurala formen se inl. 3.3.1.  

                      
                      Skede by,
                      Ununge snNärdinghundra hd
                      Uppland.
                       Skebo bruk.  

                      
                      Skederid sn,
                      Sjuhundra hd
                      Uppland.
                       (in) Skætharg 1287, Skiædhærghi 1337. – Namnet, sannolikt
                      övertaget från en bebyggelse, kan innehålla ett sammansatt ord fsv. *skædhhargher (-hærghe) med oklar
                      betydelse. Förleden i detta ord är dock densamma som i Skedevi. Efterleden innehåller
                      harg eller möjligen ett till detta bildat fsv. *hærghe. Hur namnet ska förstås är
                      emellertid ovisst. Ett identiskt eller närstående namn är Skerike.  

                      
                      Skedeskamma by i och äldre namn på
                      Karl Gustavs snMarks hd
                      Västergötland.
                       Karl Gustav.  

                      
                      Skedevi sn,
                      Finspånga läns hd
                      Östergötland.
                       preben[de] Skædhwi 1350-talet. – Namnet innehåller ett sammansatt ord fsv. *skædhvi som ingår i en rad
                      ortnamn i östra Sverige (Sked(e)vi, Skäve m.fl.). En variantform uppträder dessutom sannolikt i
                      Skövde. Efterleden i *skædhvi är vi ’helig plats,
                      kultplats’. Förleden är flertydig och omdebatterad. Bland annat har den sammanställts med det skede
                      ’kappridning’ som ingår i Staffansskede, dvs. den kappridning/åkning som under olika former ägde rum
                      på Staffansdagen (annandag jul), jfr fvn. skeið ’kapplöpning, kapplöpningsbana’. I delar av Norge har
                      långt fram i tiden bevarats en festtradition kallad skeid, vars centrala element varit hästkapplöpningar
                      och hingsthetsning. *Skædhvi-namnen skulle då snarast syfta på för sådana ändamål helgade och fredade
                      platser. Enligt ett annat förslag kan förleden innehålla dialektordet sked ’planka, bräde’, varvid
                      *skædhvi skulle kunna syfta på en med bräder omgärdad helgedom. Slutligen har man också tänkt sig
                      en bildning till ett urgerm. *skadh- ’välla fram’ o.d. med betydelsen ’källa’. *Skædhvi skulle med
                      den tolkningen betyda ’källhelgedomen’.  

                      
                      Skedvi sn,
                      Dalarna.
                      Stora Skedvi.  

                      
                      Skee sn, tätort,
                      Vätte hd
                      Bohuslän.
                       (af) Skeðiuhofi ca 1265. – Prästgården har givit socknen dess namn. Dess ursprungliga efterled
                      har tolkats som hov. Namnet som helhet kan ännu ej sägas ha erhållit någon
                      tillfredsställande tolkning.  



                   

                      
                   
                

                   
                

                

                   
                
                

                   
                

                   
                   Skeglinge sn,
                   Frosta hd
                   Skåne.
                    Stoore Skiægglinge 1351 sen avskr. (avser kyrkbyn), Skeylynge 1498. – Socknen har sitt namn efter den
                   gamla kyrkbyn (kyrkan revs 1872), även kallad Maglaskeglinge. Förleden Magla-, som innehåller
                   en biform till fda. mikil ’stor’, är given till åtskillnad från grannbyn Lilla Skeglinge. Namnet Skeglinge
                   är en bildning med -linge (-inge), sannolikt till fda. skaghi ’udde, framskjutande
                   terrängparti’ med syftning på bebyggelsens läge på ett höjdparti mellan Brååns djupt nedskurna ådal i
                   norr och den djupa Rödabäcksravinen i söder.  

                   
                   Skegrie sn, tätort,
                   Skytts hd
                   Skåne.
                    Schethrøgum 1100-talets mellersta del (avser kyrkbyn). – Det ursprungligen sammansatta sockennamnet,
                   givet efter kyrkbyn, innehåller i efterleden hög. Förleden har tolkats som
                   innehållande genitiv *skēthar av fda. *skēth ’skeppssättning’. Denna betydelse av ordet kan dock inte
                   säkert fastställas. Någon känd skeppssättning finns inte på platsen, däremot en ståtlig stenåldershög
                   omgiven av arton stenar. Tätorten har vuxit fram kring kyrkbyn och en strax öster därom belägen
                   järnvägsstation, öppnad 1886.  

                   
                   Skellefteå kn,
                   stad, sn,
                   Västerbotten.
                    (De) Skellopta 1344. – Namnet, som är övertaget från socknen, är givet efter
                   Skellefteälven. För stavningen -eå se Bureå.  

                   
                   Skellefteälven älv,
                   Lappland och Västerbotten.
                    – Namnet har föreslagits ha samiskt eller finskt ursprung, men tolkningen är oklar. Älvens nedre lopp på
                   umesamiskt område kallas Syöldateiednuo. Efterleden iednuo betyder ’älv’.  

                   
                   Skenaån å,
                   Skänninge stad
                   Östergötland.
                    Skänninge.  

                   
                   Skene samhälle,
                   Örby snMarks hd
                   Västergötland.
                    Skædhene 1494. – I efterleden innehåller namnet vin ’betesmark; äng’. Med
                   syftning på den norr och väster om sockenkyrkan nedrinnande Skrålabäcken kan Skene innehålla ett ord
                   på *skadh eller *skædh- med betydelsen ’snabbt rinnande, framvällande vattendrag’ e.d., men förleden
                   kan också innehålla ett ord på *skadh- för ’källa’.  

                   
                   Skenäs gods,
                   Västra Vingåkers snOppunda hd
                   Södermanland.
                   (j) Skedhanæsi 1397. – Bebyggelsen ligger på ett mycket långt och smalt näs i sjön Kolsnaren. Dess namn innehåller
                   troligen ett fornspråkligt ord på skedh-med betydelsen ’landtunga, (skiljande) höjdsträckning’ e.d.  

                   
                   Skepparkroken tätort,
                   Barkåkra snBjäre hd
                   Skåne.
                    Skibekrogen 1624. – Namnets förled är ursprungligen genitiv pluralis av fda. skip ’skepp’, från slutet av
                   1700-talet i skrift ombildad i anslutning till ordet skeppare. Efterleden krok åsyftar den kraftigt markerade
                   bukt vid vilken detta gamla fiskeläge ligger. Skämtsamt har namnet Kaptensvrån kunnat användas om fiskeläget.  

                   
                   Skepparslöv sn,
                   Gärds hd
                   Skåne.
                    Schippersleph ca 1180 sen avskr., Skippersløff 1340 avskr., ecclesie Skypærsløf 1361. – Socknen har
                   sitt namn från kyrkbyn. Det innehåller i efterleden löv och i förleden troligen
                   ett mansnamn, möjligen bildat med förleden Skip- ’skepp’.  

                   
                   Skepperstad sn,
                   Västra hd
                   Småland.
                   (de) Skiparsstad 1300-talets början. – Socknen har fått sitt namn efter kyrkbyn. Dess förled innehåller
                   troligen ett  mansnamn, dock ovisst vilket. Efterleden är -sta(d).  

                   
                   Skepphult sn,
                   Marks hd
                   Västergötland.
                    Skipolta sokn 1419. – Sockennamnet är givet efter kyrkbyn. Det är en förkortad form av fsv. Skipvidhahult
                   ’skogen där man hämtar virke till fartyg’ (innehållande fsv. *skipvidher ’skeppsvirke’ och
                   hult), namnet på den gamla allmänningsskog där kyrkbyn ligger.  

                   
                   Skepplanda sn, tätort,
                   Ale hd
                   Västergötland.
                    Skipplanda sogn 1400-talet. – Socknen har fått sitt namn från kyrkbyn. Det plurala (se inl. 3.3.1) ortnamnet
                   innehåller land. Förleden innehåller fsv. skip ’skepp’ eller, möjligen, en förkortad
                   form av ett äldre *Skipvidh(a)- åsyftande virkestäkt till fartyg (jfr Skepphult).
                   Kyrkbyn ligger vid Grönån, ett biflöde till Göta älv. Tätorten ligger i anslutning till sockenkyrkan.  

                   
                   Skeppsdalsström tätort,
                   Värmdö snVärmdö skg
                   Uppland.
                     – I namnet, som ursprungligen avsåg sundet mellan Södra Lagnö och Värmdölandet, ingår ett gammalt torpnamn
                   Skeppsdal (1627). Detta är sammansatt av genitiv av skepp samt dal, men den närmare
                   bakgrunden till namnet är inte utredd. Ordet ström kan i Stockholms skärgård användas om sund – som det
                   verkar även sådana utan strömt vatten.  

                   
                   Skeppsholmen stadsdel, ö
                   Stockholms stad.
                    – Öns äldsta kända namn är Vångsön (Waghensønne 1432, oppa [’på’] Wanxøø 1438) och åtminstone från
                   1600-talets  början Lustholmen. Namnet Vångsö kan möjligen
                   innehålla dialektordet vång ’en bys eller ett hemmans inhägnade ägor i motsats till utmarken; gärde; skifte;
                   hage’, men vad det skulle ha avsett i namnet är okänt. Kanske har ön under medeltiden brukats som betesmark.
                   Namnet Lustholmen syftar på att ett kungligt lusthus fanns på ön. Skeppsholmen (Skiipholman 1565) avsåg
                   äldst Blasieholmen. Namnet hänger samman med den skeppsgård som på 1550-talet
                   flyttades över från Stadsholmen (Gamla Stan) till Blasieholmen. När flottan flyttade vidare till
                   nuvarande Skeppsholmen på 1640-talet följde namnet med. xyzxyz  

                   
                   Skeppshult tätort,
                   Villstads snVästbo hd
                   Småland.
                    Skipshult 1433. – Tätorten har vuxit upp kring den 1877 öppnade järnvägslinjen och namngavs efter byn
                   Skeppshult. Dess namn, vars efterled är hult, kan vara en förkortning av ett
                   ursprungligt Skipsvidhahult, innehållande fsv. *skipsvidher ’skeppsvirke’, och betyda ’skogen där man
                   hämtar skeppsvirke’.  

                   
                   Skeppsås sn,
                   Bobergs hd
                   Östergötland.
                    Skipsaas 1350. – Socknen har fått sitt namn från prästgården. Kyrkan ligger på en höjdrygg, som norrifrån
                   sett visar en påfallande likhet med en uppochnedvänd båt.  

                   
                   Skepptuna sn,
                   Seminghundra hd
                   Uppland.
                    (de) Skieptunum 1287. – Namnet har övertagits från kyrkbyn och innehåller i efterleden
                   tuna. Förleden har man velat sammanhålla med fsv. skapt ’stång, spjutspets,
                   skaft’ o.d. Den kan i så fall innehålla ett substantiv *skæpte, bildat till detta ord och syftande på en
                   framskjutande terrängformation. Alternativt kunde det röra sig om en inbyggarbeteckning *skæptar ’de
                   som bor på den skaftliknande terrängformationen’.  

                   
                      
                   

                
                   
                

                
                   
                

                
                   
                   Bild 63. Skinnskatteberg. Att
                   bergsklacken invid kyrkan kunnat liknas vid en skinnsäck är lätt att förstå.
                   Foto: Allan Rostvik.
                   
                   

                   
                   Skerike sn,
                   Norrbo hd
                   Västmanland.
                    parrochia Skedherghe 1306. – Sockennamnet, lånat från kyrkbyn, kan innehålla ett sammansatt ord
                   fsv. *skædhhargher (-hærghe) med oklar betydelse. Förleden i detta ord är dock densamma som i
                   Skedevi. Efterleden innehåller harg eller möjligen
                   ett till detta bildat fsv. *hærghe. Hur namnet ska förstås är dock ovisst. Ett identiskt eller närstående
                   namn är Skederid.  

                   
                   Skillingaryd tätort,
                   Tofteryds snÖstbo hd
                   Småland.
                    (i) Scøfflingerydh 1415. – Namnet avsåg tidigare en gård. Tätorten har vuxit upp vid den 1880 öppnade
                   järnvägslinjen. Namnet innehåller i förleden troligen genitiv pluralis av en inbyggarbeteckning
                   *skøghlingar ’folk från Skog’. Skog är namnet på en by i samma socken. Efterleden är
                   ryd ’röjning’.  

                   
                   Skillinge tätort, fiskeläge,
                   Östra Hoby snIngelstads hd
                   Skåne.
                    Skiellinge 1543 avskr. – Namnet är troligen en bildning med -inge till ordet skäl
                   ’gräns’. Skillinge ligger vid gränsen mellan Ingelstads och Järrestads härad.  

                   
                   Skillingmark sn,
                   Nordmarks hd
                   Värmland.
                    Skeringemark 1531. – Sockennamnet, vars efterled är mark ’gräns(skog)’,
                   är sannolikt ett ursprungligt bygdenamn (jfr Nordmarks härad). Förleden utgörs
                   av en inbyggarbeteckning på -ing med oklar härledning.  

                   
                   Skinnskatteberg kn, samt sn och tätort,
                   Skinnskattebergs hd
                   Västmanland.
                    Skynzekkeberge 1360-talet (avser ett större område). – Namnet, fsv. Skinsækkiabærgh, åsyftade ursprungligen
                   ett invid sockenkyrkan beläget berg, som liknats vid en skinnsäck. Det har senare omtolkats till ’berget
                  (bergslagen) som betalar skatt i skinn’. – Bild 63.  

                   
                   Skirö sn,
                   Östra hd
                   Småland.
                    (in) parrochia Skire 1278.  – Kyrkbyn har givit socknen dess namn, som innehåller det gamla namnet på
                   Skirösjön, som i sin tur är bildat till adjektivet skir ’klar, glänsande’.  

                   
                   Skirösjön tätort,
                   Skirö snÖstra hd
                   Småland.
                    Skirö.  

                      
                      Skivarp sn, tätort,
                      Vemmenhögs hd
                      Skåne.
                       (i) Skipathorp 1359 avskr. (avser kyrkbyn). – Sockennamnet, som är givet efter kyrkbyn (nu en tätort),
                      innehåller i efterleden torp ’nybygge’. Förleden är oklar.  

                      
                      Skived by,
                      Grava snKarlstads hd
                      kommundel i Forshaga kommun
                      Värmland.
                       (in) villa Skyfwium 1334, Skifved 1590. – Namnet antas vara bildat till ett ord motsvarande det norska
                      dialektordet skivja ’göra svängande rörelser’, sannolikt avseende virvlar i den förbiflytande Klarälven.
                      Efterledsformen -ed är en omtydning, kanske med syftning på att man förr vid färd på älven
                      tvingades bära båtarna förbi forsen strax öster om byn (ed).  

                      
                      Skoby tätort,
                      Alunda och Stavby snrOlands hd
                      Uppland.
                       (de) Skogby 1312 (avser byn). – Namnet, som är övertaget från en by, är sammansatt av skog
                      och by ’gård; by’.  

                      
                      Skog sn, tätort,
                      Hälsingland.
                       – Tätorten omfattar kyrkbygden. Då socknen skapades på medeltiden kallades den först Beruvik
                      (se Bergvik i Söderala socken). Från början av 1500-talet och in på 1600-talet
                      omtalas den som Skogskyrka (Skoxkirkä 1531) och från 1500-talets mitt som Skog (Skog S[okn] 1557).
                      Skog bör ha varit i bruk som namn långt dessförinnan att döma dels av förekomsten av det nyssnämnda
                      Skogskyrka, ursprungligen namn på själva sockenkyrkan (nu en ruin), dels av den från 1400-talet kända
                      beteckningen skogskarlar avseende sockenborna. Namnet Skog syftar på (bygdens läge vid) Ödmården, den
                      stora gränsskogen mellan Gästrikland och Hälsingland, vilken når ända fram till och i huvudsak omger
                      socknens kärnbygd.  

                      
                      Skog sn,
                      Ångermanland.
                       (aff) Skogh Sokne 1535. – Socknen omtalas i skrift först under 1500-talet, men kyrkan anses härstamma
                      från medeltidens senare del. Namnet har äldst troligen tillkommit prästbostället och åsyftat bygdens
                      stora skogsområden.  

                      
                      Skoghall tätort,
                      Hammarö snKarlstads hd
                      Värmland.
                       – Tätorten har vuxit fram invid en 1855 anlagd ångsåg och senare tillkomna industrianläggningar på
                       den udde i Vänern i västra delen av tätorten som är den ursprungliga namnbäraren. Namnet (Skohal
                       1550-talet) innehåller i efterleden dialektordet hall ’berghäll’.  


                   

                      
                   
                

                   
                

                

                   
                
                

                   
                



                   
                   Skogsby tätort, by,
                   Torslunda snAlgutsrums hd
                   Öland.
                    (ij) Skogxby 1375. – Bynamnet är sammansatt av genitiv av skog och by ’gård; by’.
                   Tätorten har vuxit upp kring järnvägsstationen Ölands Skogsby, ursprungligen vid Södra Ölands järnväg,
                   öppnad 1909–10. Namnet är övertaget dels från stationen, dels från byn.  

                   
                   Skogsbygden sn,
                   Kullings hd
                   Västergötland.
                    – Socknen utbröts 1825 ur Nårunga socken. Dess namn (Nårwnga Skoga 1540, Norska Skobygd 1550) avsåg
                   tidigare ett skogsområde inom Nårunga. Den 1550 belagda namnformen Norska Skobygd betyder
                   ’Nårungabornas skogsbygd’.  

                   
                   Skogsled gd,
                   Enslövs snTönnersjö hd
                   Halland.
                   Åled .  

                   
                   Skogs-Tibble sn,
                   Hagunda hd
                   Uppland.
                    (in) parochia Thigibili 1295. – Namnet Tibble, som är övertaget från kyrkbyn (nuvarande Tibbleby),
                   innehåller ett sammansatt ord fsv. *þykbyle ’tät bebyggelse’ (jfr böle). Skogs
                   tillades 1886 i syfte att skilja socknen från Håbo-Tibble.  

                   
                   Skogstorp tätort,
                   Stafsinge snFaurås hd
                   Halland.
                    Skovgtorp 1540. – Tätorten är framvuxen ur en by, vars officiella namn ändrades från Eneskogstorp
                   (Eneskoutorp 1691) till Skogstorp 1967. Skogstorp innehåller i förleden skog och i efterleden
                   torp ’nybygge’. Möjligen utgörs namnet av ett sammansatt ord skog(s)torp ’nybygge
                   i skogen’. Förleden i Eneskogstorp kan ha syftat på en skog där det växer en; en gård i byn heter Enet
                   (innehållande ene ’enbestånd, enbacke’). Men då det 1571 talas om »Kronens fri Enemærkeskov til Skouftorp
                   [’Skogstorp’]», kan det också tänkas att förledens Eneskog(s)- är en förkortning av det danska enemærkeskov
                   ’skog som tillhör enskild ägare’.  

                   
                   Skogstorp tätort, f.d. Fors sn,
                   Eskilstuna stadHusby-Rekarne sn
                   Österrekarne hd
                   Södermanland.
                    Skogxtorppet 1535, Skoxtorp 1561. – Tätorten är framvuxen kring en gård med detta namn i Husby-Rekarne
                   socken. Den mindre delen av tätorten i f.d. Fors socken väster om Hyndevadån har uppstått kring den 1876
                   tillkomna järnvägs- och poststationen Skogstorp. I förleden ingår skog, rimligen med syftning på Vilstaskogen
                   norr om gården. Efterleden är torp ’nybygge’. Möjligen utgörs namnet av ett
                   sammansatt ord skogstorp ’nybygge i skogen’.  

                   
                   Skokloster sn, gods
                   Håbo hd
                   Uppland.
                    (de) Sco 1160-talet. – Socknen har äldst hetat Sko eller Skoboa hærad (in Skoboherethi ca 1300)
                   ’skobornas bygd’ (härad). Namnet innehåller ordet sko ’skodon’ fast i en äldre,
                   inte fullt klarlagd betydelse. Den ursprungliga innebörden synes ha varit ’något täckt, skyddat’,
                   och man har gissat på att namnet kan ha avsett enklare byggnader, bodar; jfr det besläktade skjul.
                   Det senare namnet Skokloster avsåg ursprungligen ett nunnekloster inom cisterciensorden, grundat av
                   Knut Långe ca 1230 och beläget i närheten av det nuvarande slottet.  

                   
                   Skorped sn,
                   Ångermanland.
                    – Skorped var tidigare en del av Sidensjö socken. Först under 1800-talet blev Skorped en egen socken.
                   Byn Skorped (Skorpe 1535) har givit socknen dess namn. Det innehåller ett ordelement skorp, avseende ett
                   ofruktbart område. Exakt vilken terräng som åsyftats är dock oklart. Senare har ett d lagts till namnet
                   i anslutning till ortnamn på ed.  

                   
                   Skottorp tätort,
                   Skummeslövs snHöks hd
                   Halland.
                    (i) Skottorp 1436. – Tätorten har vuxit fram intill en järnvägs- och poststation vid en 1885 öppnad
                   del av Västkustbanan. Trots läget nära kyrkan namngavs stationen inte efter socknen utan efter den
                   närbelägna herrgården (Gamla) Skottorp. Egendomen omfattade på 1880-talet större delen av socknen.
                   I förleden ingår nationalitetsbeteckningen skotte, antagligen som mansbinamn. Efterleden är
                   torp ’nybygge’.  

                   
                   Skottsund tätort,
                   Njurunda sn
                   Medelpad.
                    (i) Skötthessundh 1535. – Tätorten har vuxit upp kring en by under sågverksepoken. Förleden kan
                   innehålla sköte, ett slags fiskenät. På 1500-talet ska här ha fångats lax med nät. Efterleden syftar
                   på ett sund i Ljungan.  

                   
                   Skradarve by,
                   Väte sn
                   Gotland.
                    arve.  

                   
                   Skrea sn, tätort,
                   Årstads hd
                   Halland.
                    (i) Skrethe 1447. – Tätorten är belägen på mark tillhörig kyrkbyn Skrea. Socknen har övertagit
                   kyrkbyns namn. Detta innehåller sannolikt pluralis av skred med syftning på dyner av flygsand, något
                   som kännetecknar området väster och nordväst om sockenkyrkan.  

                   
                   Skredsvik sn,
                   Lane hd
                   Bohuslän.
                    (i) Scricsvic ca 1300. – Ortnamnet har föreslagits vara ett äldre namn på Gullmarsvik. Det har bl.a.
                   antagits sammanhänga med namnet Skris(s)ås, avseende ett berg öster om kyrkan och innehållande skred
                   ’jord-, stenras’. På sydsidan av åsen finns spår av ett stort ras.  

                   
                   Skromberga f.d. by, tätort,
                   Ekeby snLuggude hd
                   Skåne.
                    (j) Skrombergh 1503 avskr. – Här påbörjades stenkolsbrytning 1876, och det gruvsamhälle som då
                   växte fram invid den gamla byn namngavs efter denna. Namnet kan äldst ha avsett den inte oansenliga höjd
                   invid vilken den gamla bebyggelsen ligger. Förleden sammanhänger möjligen med dialektordet skrom ’något
                   stort och åbäkigt’. Eftersom samhället ligger nära kyrkbyn Ekeby, ändrades det officiella tätortsnamnet
                   1970 till Ekeby.  

                   
                   Skruv tätort,
                   Ljuders snKonga hd
                   Småland.
                    Skruff 1541. – Tätorten har vuxit upp kring järnvägen, som öppnades för trafik 1874. Namnet, som är
                   hämtat från byn Skruv, innehåller ordet skruv, i dialekterna bl.a. med betydelsen ’strut’, här med
                   oviss syftning. Det har bl.a. satts i samband med medeltidens järnhantering, kanske som beteckning på
                   något slags smältugn.  

                   
                   Skräddarbol bebyggelse,
                   Fasterna snSjuhundra hd
                   Uppland.
                    bol.  


                   
                   Skrävlinge, Norra, Västra snr,
                   Skåne.
                    Norra Skrävlinge och  Västra Skrävlinge.  

                   
                   Skuleberget sn,
                   Vibyggerå sn
                   Ångermanland.
                    Scvla mons [’berg’] 1539. – Namnet är flertydigt. Förleden har bl.a. ansetts syfta på Skulegrottan och
                   innehålla fsv. *skul ’gömställe; tillflyktsort’.  

                   

                      
                   
                

                   
                
                

                   
                
                

                   
                

                   
                   Skultorp tätort,
                   Norra Kyrketorps snKåkinds hd
                   Västergötland.
                    (i) Skwletorp 1495. – Tätorten återgår på en by. Förleden tycks innehålla mansnamnet fsv. Skule.
                   Efterleden är torp ’nybygge’.  

                   
                   Skultuna sn, tätort,
                   Norrbo hd
                   Västmanland.
                    ecclesie Skultunum 1330-talet, (J) Skulptuna sokn 1366. – Socknen har sitt namn från kyrkbyn.
                   Det innehåller i efterleden tuna och i förleden möjligen ett ord besläktat
                   med verbet skvalpa med syftning på en kraftig källa. Tätorten Skultuna, norr om kyrkbyn, utgörs av
                   det gamla mässingsbruket, grundlagt 1607.  

                   
                   Skummeslöv sn,
                   Höks hd
                   Halland.
                    ecclesie Scuthmanslef 1340. – Sockennamnet är övertaget från kyrkbyn. Förleden kan innehålla en
                   motsvarighet antingen till svenskans skottman ’skatteuppbördsman’ (om äldre tid) eller till fsv.
                   *skotmadher ’skytt’ (en motsvarighet till fvn. skotmaðr), möjligen brukade som mansbinamn.
                   Efterleden är löv.  

                   
                   Skummeslövsstrand tätort,
                   Skummeslövs snHöks hd
                   Halland.
                    – Tätorten har uppstått vid ett havsbad på mark till byn Skummeslöv, varav förleden.
                   Efterleden -strand påträffas i flera namn längs samma kuststräcka, t.ex. Mellbystrand
                   norr om och Eskilstorpsstrand och Hemmeslövsstrand söder om Skummeslövsstrand. De betecknar områden med
                   fritids- och åretruntbebyggelser nära havsstranden.  

                   
                   Skurugata bergsklyfta,
                   Eksjö stadHults sn
                   Södra Vedbo hd
                   Småland.
                    Skuuregata 1667. – Namnet innehåller i förleden ordet skåra, fsv. skura, skora.
                   Efterleden är gata, åsyftande den långa klyftan som går genom berget.  

                    
                    Skurup kn, samt sn och
                    tätort,
                    Vemmenhögs hd
                    Skåne.
                    (j) Skurop 1443 (avser kyrkbyn). – Kommunens namn är givet efter socknen och tätorten. Sockennamnet,
                   lånat från kyrkbyn, innehåller i efterleden torp ’nybygge’ och i förleden
                   möjligen dialektordet skur ’enklare skjul’. Tätorten har vuxit fram kring en järnvägsstation norr
                   om den gamla kyrkbyn.  

                   
                   Skutskär tätort,
                   Örbyhus hd
                   Uppland.
                    – Skutskär var på 1700-talet lastageplats för Söderfors och Älvkarleö bruk. Namnet avsåg ursprungligen
                   en holme i hamnen, motsvarande nutidens Fyrudden. Förleden innehåller ordet skuta ’båt; mindre
                   fartyg’ och kan syfta på att skutor lade till här för att lasta trävaror. Efterleden är skär ’mindre ö’.  

                   
                   Skuttunge sn,
                   Bälinge hd
                   Uppland.
                    (de) Skutungi 1299. – Namnet, vilket övertagits från en bebyggelse (Skuttunge by), innehåller en
                   inbyggarbeteckning skutungar ’de som bor vid ån *Skuta’. Namnet *Skuta har avsett det vattendrag som
                   rinner genom Skuttunge by. Det är besläktat med substantivet skott och har betytt ungefär ’den snabba
                  (snabbt framdrivande)’ syftande på hastigt framströmmande vatten. Namnet kan vara identiskt med det
                   vattendragsnamn Skuta (á beði Skútu) som omtalas i den fornnorska dikten Ynglingatal från ca 900.  

                    
                    Skyttorp tätort,
                    Tensta snNorunda hd
                    Uppland.
                     – Tätorten har övertagit namnet från stationen Skyttorp vid järnvägen Uppsala–Gävle, öppnad 1874.
                   Ursprungligen avsåg namnet ett torp (Skyttorpet 1711) under Åsby. Förleden innehåller sannolikt ett
                   personbetecknande skytt som kunde användas bl.a. om anställda jägare, tillsyningsmän över jakt eller
                   skyttesoldater. Efterleden är torp ’nybygge’.  

                      
                      Skytts härad hd,
                      Skåne.
                      (in) Skiøtzherrit 1299 avskr. – Häradsnamnet innehåller ordet sköt, fda. skøt, i betydelsen
                     ’utskjutande hörn’. Sköt avser här den hammarliknande ungefär en mil långa halvön med Skanör och
                      Falsterbo.  

                      
                      Skå sn,
                      Färentuna hd
                      Uppland.
                       parochia Ska 1310. – Namnet är inte säkert tolkat. Enligt ett förslag hör det samman med dialektordet
                      skå ’snedhet, kant’ och skulle då vara terrängbetecknande, möjligen avseende själva kyrktrakten.
                      Enligt en annan tolkning hör namnet samman med det sko som uppträder i Skokloster.
                      Det är tilltalande att tänka sig att namnet ursprungligt avsett en ö, vilken genom landhöjningen uppgått
                      i Svartsjölandet. Det är emellertid även tänkbart att det rör sig om ett äldre namn på byn Tuna strax
                      nordväst om kyrkan.  

                      
                      Skållerud sn,
                      Nordals hd
                      Dalsland.
                       Skollerødh sokn 1446. – Socknen har fått sitt namn från gården Skållerud. Efterleden innehåller
                      rud ’röjning’ eller det liktydiga ryd. I förleden
                      har man räknat med ett mansnamn motsvarande fvn. Skolli.  

                      
                      Skåne landskap,
                       (˛a) sk˛a nu 1000-talets början (med runor, dvs. a Skanø). – Landskapet omnämns som Sconēg i en
                      engelsk reseberättelse från 890-talet (efterleden ēg betyder ’ö; strandbygd’) och i den fornisländska
                      litteraturen som Skáney (efterleden ey betyder ’ö’). Namnets ursprungsform är sannolikt ett
                      urgermanskt *Skaðinaujō, en sammansättning där förleden sammanhänger med ordet skada och efterleden
                      *aujō betyder ’ö, halvö, land vid vatten’ (motsvarande nusvenskans ö). Ursprungligen kan namnet ha åsyftat
                      Falsterbohalvön, utanför vilken det finns förrädiska strandrevlar; samma förled ingår också i
                      stadsnamnet Skanör. Den germanska ursprungsformen för Skåne har av romarna
                      latiniserats som Scadinavia (så hos Plinius d.ä. första århundradet e.Kr.). Denna latinska namnform
                      har så, med senare inskott av n, i sen tid lånats in i nordiska språk och kommit att beteckna hela den
                      skandinaviska halvön. – Bild 18 och bild 64.  

                      
                      Skånela sn,
                      Seminghundra hd
                      Uppland.
                       ecclesie Schanald 1289. – Namnet har övertagits från en föregångare till Skånelaholms säteri, byn Skånela.
                      Denna låg väster om den markanta höjden med kyrkan. Skån- innehåller dialektordet skån ’skorpa, bark’, i
                      ortnamn syftande på skrovliga berghällar. På kullen vid den gamla byn, som nu huvudsakligen upptas av
                      kyrkan, finns just en sådan berghäll, som (urgröpt genom sprängning) korsas av gångvägen upp till kyrkan.
                      Det bör ha varit denna höjd som från början burit namnet Skanald. Medan Skan-osökt låter sig tolkas,
                      kan ald förklaras på olika sätt, dels som en ändelse, dels som en efterled, fsv. *hald ’betesmark’ eller
                      en sidoform *hald till dialektordet hall ’sluttning’. – Bild 65.  

                   

                      
                   
                

                   
                

                

                   

                   
                      Bild 64. Häradsindelningen i Skåne.
                   
                

                   
                   Skåne län län,
                   Skåne.
                    – Länet bildades 1997 genom sammanslagning av Kristianstads län
                   och Malmöhus län.  

                   
                   Skånes-Fagerhult sn, tätort,
                   Norra Åsbo hd
                   Skåne.
                    Farolt 1524 (avser kyrkbyn). – Socknen, vars ursprungliga namn är Fagerhult, har sitt namn efter kyrkbyn
                   (nu en tätort). Det är sammansatt av adjektivet fager, här kanske i en betydelse ’passande, tjänlig’, och
                   hult och åsyftar i så fall ett trädbestånd som givit rik avkastning (av löv och ris).
                   Till åtskillnad från andra likalydande namn, bl.a. det småländska sockennamnet Fagerhult,
                   kallades den poststation som 1874 inrättades i kyrkbyn äldst för Åsbo(-)Fagerhult (efter häradet), från 1923
                   Skånes(-) Fagerhult. 1949 ändrades sockennamnet från Fagerhult till Skånes-Fagerhult.  

                   
                   Skåne-Tranås tätort,
                   Tranås snHerrestads hd
                   Skåne.
                    Tranås.  

                   
                   Skånings härad hd,
                   Västergötland.
                    Skanungshæræd 1200-talets slut. – Till grund för häradsnamnet ligger otvivelaktigt ett namn på en
                   samlingsplats, fsv. *Skanunger. Detta är med ändelsen -ung (variant av -ing) bildat till svenska
                   dialekters skån ’skorpa, bark’, snarast som i Skånela med syftning på
                   berghällar. Någon sådan lokalitet är emellertid inte påvisad.  

                   
                   Skånings-Åsaka sn,
                   Skånings hd
                   Västergötland.
                    Asaka 1390. – Socknen har fått sitt namn från kyrkbyn. Om innebörden av Åsaka se
                   Barne-Åsaka. Det till namnet fogade häradsnamnet Skåning särskiljer sedan
                   1886 socknen från andra västgötska socknar med namnet Åsaka.  

                   
                   Skåpafors tätort,
                   Laxarby snVedbo hd
                   Dalsland.
                    Skåpafors 1852 (avser ett hemman och en såg), Skåpforsen 1852 (avser ett vattendrag). – Tätorten är
                   framvuxen vid ett hemman, en såg och ett pappersbruk vid strömmen Skåpafors (också kallad Skåpälven)
                   med en fors, varav efterleden. Förleden innehåller vattendragets äldre namn, Skåpa (Skåpa 1672),
                   ännu i våra dagar vardaglig  benämning på samhället. Namnet hänger samman med dialektordet skåpa
                   ’skumpa, springa (omkring), ta språng’.  

                

                   
                
                

                   
                
                

                   

                   
                      Bild 65. Skånela. Skån i Skånela syftar sannolikt på hällen framför
                         kyrkan. Foto: Per Vikstrand
                   
                

                

                   
                
                

                   
                
                

                   
                



                   
                   Skårby sn,
                   Ljunits hd
                   Skåne.
                    ecclesiam Scarby 1160-talet avskr., Skørby,
                   Skorby 1499 avskr. – Sockennamnet, vars efterled är by ’gård; by’, är lånat
                   från kyrkbyn. Det innehåller i förleden fda. skarth eller *skor ’skåra’ med
                   syftning på kyrkbyns läge vid en ravin i det kuperade landskapet.  

                   
                   Skåre tätort,
                   Grava snKarlstads hd
                   Värmland.
                    (i) Skoro nore 1359 (avser ett vattendrag), (ij) Skore 1391? – Tätorten, som har vuxit fram kring ett
                   par på 1870-talet anlagda sågverk invid Skåre järnvägsstation, har sitt namn efter en söder om tätorten
                   belägen gård. Namnet, sannolikt fsv. *Skora, innehåller väl ordet skåra med syftning på någon inskärning
                   i terrängen. Kanske är det ett ursprungligt namn på vattendraget Skårnoret norr om gården.  

                   
                   Skäftekärr gård, friluftsmuseum
                   Böda snÅkerbo hd
                   Öland.
                    Skäfftesker 1360 avskr., Skäffthekär 1535. – Namnet är sammansatt av skäfte ’skavfräken’
                   (Equisetum hiemale) och kärr ’sankmark’. Av denna fräkenart gjordes förr tvagor, vilka användes
                   för att skura träkärl. Namnet har ursprungligen avsett någon av de sankmarker som ligger runt gården,
                   kanske den i söder, där stora bestånd av skäfte finns.  

                   
                   Skäfthammar sn,
                   Olands hd
                   Uppland.
                    (in) Skieptambri 1291. – Namnets förled innehåller ett fsv. *skæpte ’bergutsprång, höjdutsprång’, bildat
                   till ordet skaft. Efterleden är dialektordet hammar ’stenig höjd, stenbacke’. Ursprungligen har det avsett
                   den höjdsträckning på vilken byarna Norra och Södra Skäfthammar är belägna, och socknen har närmast övertagit
                   dessa byars namn.  

                   
                   Skäggenäs halvö,
                   Ryssby snNorra Möre hd
                   Småland.
                    Skægge nes ca 1300. – Förleden innehåller sannolikt ett med ordet skägg nära besläktat fsv. *skægge
                   ’något utskjutande’. Här skulle kunna avses den i Kalmarsund utskjutande halvön eller någon del därav.
                   Efterledens näs syftar på förträngningen vid Drag.  

                   
                   Skälderviken vik av Kattegatt samt samhälle,
                   Barkåkra snBjäre hd
                   Skåne.
                    Skellder wijk 1680-talet. – Vikens namn är oklart. Bebyggelsen (nu ingående i Ängelholms tätort) har vuxit
                   fram kring en 1885 öppnad järnvägsstation och har sitt namn efter läget vid viken.  

                   
                   Skällinge sn, tätort,
                   Himle hd
                   Halland.
                   (i) Skællinge soken 1490-talet. – Tätorten är framvuxen ur kyrkbyn Skällinge. Socknen har övertagit kyrkbyns
                   namn. Namnet är sannolikt en bildning med -inge till ordet skalle, kanske med syftning
                   på Lyngås, en markerad rund och skoglös bergknalle vid byn.  

                   
                   Skällvik sn,
                   Hammarkinds hd
                   Östergötland.
                    parochia Skyaldowik 1325. – Sockennamnet är lånat från borgen och kungsgården Skällvik (Skyældowich 1287),
                   nu en ruin. Namnet bars ursprungligen av Yxeltorpsviken, en vik av Slätbaken. Förleden i Skällvik innehåller
                   en fornsvensk genitivform av sköld eller en namnbildning till detta ord, vilket här åsyftar en höjd vid
                   Yxeltorpsviken.  

                   
                   Skälvum sn,
                   Kinnefjärdings hd
                   Västergötland.
                    Skelueems sokn 1397. – Socknen har fått sitt namn från kyrkbyn. Det innehåller hem
                   ’bostad; gård’ och i förleden ett höjdbetecknande fsv. *skialf, *skiælf (besläktat med engelskans shelf
                   ’hylla’), här troligast i betydelsen ’terrängavsats’. Kyrkbyn ligger på en svagt markerad höjdplatå.  

                   
                   Skänninge stad,
                   Östergötland.
                    (iuxta) Skeningiam (latiniserad namnform) 1178. – Ortnamnet är bildat med -inge till
                   ett gammalt namn, fsv. *Skena, på Skenaån. Ånamnet åsyftar en nedskuren, skårliknande sträckning av loppet
                   i Skänninge.  

                   
                   Skärblacka tätort,
                   Kullerstads snMemmings hd
                   Östergötland.
                    Skæroblakka qwærn 1424 (avser en kvarn). – Tätorten är framvuxen vid ett på 1600-talet grundat järnbruk.
                   Namnet har ursprungligen burits av en klipphäll, kallad Blacken, i ett vid bruket beläget forsdrag i Motala
                   ström. Förleden kan innehålla dialektordet skära ’klar fläck på himlen’ eller fsv. *Skæra som namn på
                   vattendraget, båda bildningar till skär ’ren; klar’. Efterleden är bildad till black ’gulgrå, urblekt’ o.d.
                   Namnet skulle därmed kunna tolkas antingen som ’den (grå)bleka hällen som kännetecknas av ljusa fläckar på
                   ytan (t.ex. på grund av vattenstänk) eller i strömmen runtomkring’ eller som ’den (grå)bleka hällen i ån
                   *Skära (’ån med det rena vattnet, ån som lyser klar’ e.d.)’.  

                   
                   Skärhamn tätort,
                   Stenkyrka snTjörns hd
                   Bohuslän.
                    Skierhamn 1779. – Tätorten har vuxit upp kring ett fiskeläge. Namnet betyder ’hamnen innanför skären’.  

                   
                   Skärholmen stadsdel,
                   Stockholms stad.
                    – Stadsdelen har fått sitt namn efter torpet Skärholmen, omtalat första gången 1627. Namnets efterled
                   innehåller holm eller holme, och förleden kan vara dialektordet skär ’sten och
                   berghällar som sticker upp ur marken’.  

                   
                   Skärkind sn,
                   Skärkinds hd
                   Östergötland.
                    Skierkind 1308 avskr. – Socknen har fått sitt namn från Skärkinds härad. Häradets
                   huvudbygd eller en del av denna blev en socken som fick häradets namn.  

                   
                   Skärkinds härad hd,
                   Östergötland.
                    prouinciam Skerkindh 1357, (ij) Skærkinda hæraþe 1361. – Häradet har uppkommit vid indelningen i
                   häradsdistrikt av ett »land» benämnt *Kind (kind). Skær- är ordet skär, här
                   i en äldre betydelse ’stenblock’. Det syftar säkerligen på en gammal samlingsplats. Möjligen har den
                   äldsta kända tingsplatsen, Skurusäter (Skvrwsæter 1368), som dock ännu inte kunnat lokaliseras, utmärkts
                   av blockmark.  

                   
                   Skärstad sn, tätort,
                   Vista hd
                   Småland.
                    Schærdæstadhe 1296 avskr. – Kyrkbyn har givit socknen dess namn, som i förleden innehåller ett ord
                   fsv. *skærdhe, besläktat med verbet skära och substantivet skåra ’inskärning’, åsyftande läget
                   i den nedskurna Skärstadsdalen. Efterleden är sta(d).  

                   
                   Skärv sn,
                   Valle hd
                   Västergötland.
                    Skiærff 1309 (avser kyrkbyn). – Socknen har fått sitt namn från kyrkbyn. Det har antagits innehålla
                   dialektordet skärv ’stenröse; stenigt ställe’, men den sakliga bakgrunden är oklar.  

                   

                      
                   
                

                   
                
                

                   
                
                

                   
                

                   
                   Skärva gods,
                   Nättraby snMedelstads hd
                   Blekinge.
                    Schierue 1580-talet. – Namnet innehåller dialektordet skärv ’stenröse; stenigt ställe’.  

                   
                   Sköldinge sn, tätort,
                   Oppunda hd
                   Södermanland.
                    Skioldunge 1314? – Socknen har fått sitt namn från kyrkbyn. Det är bildat med -unge
                   (-inge) till sköld, här använt som ortnamn eller terrängbeteckning och åsyftande
                   en sköldliknande höjd invid kyrkbyn. Tätorten har vuxit fram vid järnvägsstationen, som anlades vid
                   en 1862 öppnad del av Västra stambanan.  

                   
                   Sköllersta sn, tätort,
                   Sköllersta hd
                   Närke.
                   (De) Skioldestum 1314? – Kyrkbyn (nu en tätort) har givit socknen dess namn, som i förleden har föreslagits
                   innehålla ett mansnamn svarande mot fvn. Ski˛oldr. Efterleden är sta(d).  

                   
                   Sköllersta härad hd,
                   Närke.
                    (i) Skyollasta hwndare 1381,   (j) Skiollasta hæradhe 1385. – Häradet har namn efter kyrkbyn i socknen
                   Sköllersta. Sköllersta är betygat som medeltida tingsplats. Det äldsta kända
                   belägget på häradsnamnet innehåller undantagsvis fsv. hundare i stället för hæradh.  

                  
                  Skölvene sn,
                  Gäsene hd
                  Västergötland.
                   Skylwine 1382.  – Sockennamnet är lånat från kyrkbyn. Efterleden innehåller vin
                  ’betesmark; äng’. Förleden innehåller ett höjdbetecknande fsv. *skialf, *skiælf (besläktat med engelskans
                  shelf ’hylla’), som avser den upphöjning där kyrkan ligger.  

                   
                   Skön sn,
                   Medelpad.
                    (apud) ecclesiam Skøn 1300. – Sockennamnet går tillbaka på ett bygdenamn, fsv. *Skeyn, sannolikt bildat
                   till ett germanskt adjektiv *skauni- med syftning på en ljus och öppen trakt. Flera etymologiskt identiska
                   namn återfinns på norskt område.  

                   
                   Skönberga sn,
                   Hammarkinds hd
                   Östergötland.
                    (de) Skinberghum 1293. – Skönberga kan vara ett äldre, till socknen lånat namn på den vid kyrkan belägna
                   byn Husby (jfr husaby); denna ligger på markerade bergshöjder. Det plurala (se inl.
                   3.3.1) ortnamnet innehåller fsv. skin ’sken, glans; solsken’ och uttrycker att den namnbärande höjden
                   (eller höjderna) framstått som särskilt solbelyst(a).  

                   
                   Skönsmon stadsdel,
                   Sundsvalls stad
                   Medelpad.
                    – Stadsdelsnamnet har i sen tid bildats via ett församlingsnamn till sockennamnet Skön.
                   Efterleden är bestämd form av ordet mo ’sandig mark’.  

                   
                   Skörstorp sn,
                   Vartofta hd
                   Västergötland.
                    Skøristhorp sokn 1397. – Socknen har fått sitt namn från kyrkbyn. Det innehåller torp
                   ’nybygge’ och i förleden kanske ett mansnamn fsv. *Skørir.  

                   
                   Skövde kn, stad,
                   Västergötland.
                   (i) Skødwe 1200-talets slut. – Staden, omtalad som sådan 1413, har namn antingen efter en tidigare socken,
                   på 1500-talet uppdelad i en stads- och en landsförsamling, eller efter den by socknen fått namn efter.
                   Namnet är en särskild västgötsk form av Skedevi.  

                   
                   Slaka sn, tätort,
                   Hanekinds hd
                   Östergötland.
                    (de) Slaku 1247 avskr. – Socknen har fått sitt namn från en bebyggelse, sannolikt prästgården. Det
                   innehåller snarast ett till adjektivet slak i betydelsen ’sluttande’ bildat substantiv *slaka ’sluttning’.
                   Från sockenkyrkan sluttar marken ned mot Slakaån. Det är också tänkbart att Slaka är gammalt namn på ån,
                   fsv. *Slaka ’den långsamma’. Tätorten har vuxit fram i närheten av sockenkyrkan.  

                      
                      Slimminge sn,
                      Vemmenhögs hd
                      Skåne.
                       Slimminge 1459 (avser kyrkbyn). – Sockennamnet är givet efter kyrkbyn. Det innehåller en inbyggarbeteckning
                      pluralis slimmingar (-inge), bildad till ett ord nära besläktat med slem med syftning
                      på ortens läge invid kärrmarker.  

                      
                      Slite tätort,
                      Othems sn
                      Gotland.
                       Slijt 1398. – Namnet kan vara besläktat med verbet slita, vars grundbetydelse är ’fläka sönder, göra en
                      skåra i’ o.d., men syftningen är oklar.  

                      
                      Slottsbron tätort, industriort,
                      Eds snGrums hd
                      Värmland.
                       – Samhället har vuxit fram kring en sulfitfabrik, som anlades 1898. Namnet är givet efter en bro
                      (Slåtts bron 1740) över det smala Slottsbrosundet (Edzsundet 1637, Slottz Broo Sundet 1698) mellan
                      Grumsfjorden och Vänerviken Åsfjorden norr om samhället. Brons namn åsyftar en medeltida borg, Edsholm,
                      uppförd under 1370- eller 1380-talet och bränd 1434, som låg på en nu upplandad holme i Slottsbrosundet
                      alldeles norr om gränsen till Eds socken. Dess namn, ’holmen på gränsen till Eds socken’
                     (holm), tillkom säkerligen ursprungligen holmen.  

                      
                      Slågarp, Lilla, Stora snr,
                      Skytts hd
                      Skåne.
                       Lilla Slågarp och Stora Slågarp.  

                      
                      Slädene sn,
                      Viste hd
                      Västergötland.
                       Slædini 1298 (avser kyrkbyn). – Socknen har fått sitt namn från kyrkbyn. Det innehåller i efterleden
                      vin ’betesmark; äng’. Förleden innehåller eller sammanhänger med det norska och
                      svenska dialektordet slad ’flat, långsluttande’ eller det norska slad ’sluttning; fördjupning i jorden’.
                      Slädene gamla kyrka låg på en framträdande grusås.  

                      
                      Släp sn,
                      Fjäre hd
                      Halland.
                       (in) parochia Slep ca 1300. – Socknen har övertagit namnet från den dåvarande kyrkbyn, numera
                      kallad Kyrkobyn. Namnet sammanhänger möjligen med dialektordet slipa, slepa, släpa ’släpa, dra;
                      hänga ned (och släpa)’ o.d., här kanske med syftning på en släpväg (ett slags enklare väg för
                      släptransporter) eller ett bäckflöde som rör sig släpigt eller för med sig växtmaterial, lera,
                      issörja e.d.  

                      
                      Släppträsk by,
                      Malå sn
                      Lappland.
                       – Namnet är givet efter sjön Släppträsket. Det är troligen en omvandling av umesam.
                      Slähpajávrrie, vars förled torde vara en bildning till verbet slähpet
                      ’mjölka i handen’. Efterleden jávrrie betyder ’sjö’. Namnet kan tolkas som ’Mjölkningssjön’.
                      Det åsyftar mjölkning av renar på Släppliden, sam. Slähpanåjvvie, vid sjön.  

                      
                      Slätbaken havsvik,
                      Östergötland.
                       – Namnet kan vara en förkortning av ett äldre *Slätbaksfjärden, bildat till ett naturnamn innehållande
                      orden slät ’jämn, flat’ och bak ’rygg’ och åsyftande en ryggliknande holme. Ett tidigare om Slätbaken
                      använt namn var *Iur, som möjligen betyder ’vattnet, sjön, fjärden’ e.d. Detta *Iur ingår bl.a. i
                      önamnet Djursö (Iwrsøø 1488) vid inloppet till Slätbaken i Sankt Anna sn.  

                   

                      
                   
                

                   
                

                

                   
                
                

                   
                

                   
                   Slättbo härad hd,
                   Öland.
                   (j) Sletboheradh 1360. – Namnet innehåller genitiv av en inbyggarbeteckning fsv. slætboar ’slättbor’.
                   Säkerligen syftar förleden i denna liksom i inbyggarbeteckningen akerboar i Åkerbo härad, namnet på ett
                   grannhärad, på en samlingsplats. Den namnlåtande slätten har emellertid inte kunnat lokaliseras.  

                   
                   Slätten, Stora, Lilla sjöar,
                   Södra Unnaryds snVästbo hd
                   Småland.
                     Jämtland.  

                   
                   Slätthög sn,
                   Allbo hd
                   Småland.
                    (de) Slætu ca 1270. – Namnet har troligen betecknat kyrkplatsen och kan innehålla en substantivering av
                   adjektivet slät(t), sannolikt avseende flatmark. Nuvarande efterled hög är en urspårad form, som uppträder
                   på 1600-talet.  

                   
                   Slättåkra sn,
                   Halmstads hd
                   Halland.
                   (i) Slettagher S[ogn] 1447. – Sockennamnet är lånat från kyrkbyn. Förleden innehåller adjektivet slät(t).
                   I efterleden ingår åker.  

                   
                   Slöinge sn, tätort,
                   Årstads hd
                   Halland.
                    (i) Slønge socken 1396 sen avskr., (i) Slynge 1467 (avser kyrkbyn). – Tätorten är delvis framvuxen på
                   kyrkbyns mark kring en 1886 anlagd järnvägsstation, namngiven efter socknen. Sockennamnet är övertaget
                   från kyrkbyn. Namnets innebörd är oviss. Möjligen är det en bildning med -inge
                   till en motsvarighet till dialektordet slo(d) ’vinterväg (varpå timmer släpas)’, känt bl.a. från Halland,
                   eller till ett ortnamn där ordet ingår.  

                   
                   Slöta sn,
                   Vartofta hd
                   Västergötland.
                   (jn) Sløtum 1350. – Socknen har fått sitt namn från kyrkbyn. Det plurala (se inl. 3.3.1)
                   ortnamnet innehåller ett med verbet slutta samhörigt ord fsv. *sløt e.d. ’sluttning’, åsyftande
                   den brant sluttande terrängen vid sockenkyrkan.  

                   
                   Smedby sn,
                   Gräsgårds hd
                   Öland.
                   (de) Smydaby 1312. – Sockennamnet har övertagits från kyrkbyn. Det är sammansatt av genitiv singularis
                   eller pluralis av fsv. smidher ’smed; hantverkare’ och by ’gård; by’.  

                   
                   Smedjebacken kn, samt tätort,
                   Norrbärke sn
                   Dalarna.
                    Smedjebacken 1762. – Tätorten återgår på en handelsplats som fick postanstalt redan 1806. Antingen
                   innehåller namnet, i dialekten »Smebacken», ordet smedbacke, i äldre språkbruk också smedjebacke,
                   ’(sluttning av) höjd eller kulle vid eller i anslutning till smedja; mark(område) utanför smedja’
                   eller också är det en direkt namnbildning med syftning på en backe där en smedja stått eller en smed
                   bott e.d.  

                   
                   Smedstorp sn, tätort,
                   gods,
                   Ingelstads hd
                   Skåne.
                   (i) Smitztorpp 1441. – Sockennamnet, lånat från den gamla kyrkbyn (nu ett gods), är sammansatt av
                   genitiv av yrkesbeteckningen smed, kanske brukad som personbinamn, och torp
                   ’nybygge’. Tätorten Smedstorp, belägen en kilometer söder om kyrkan, har vuxit fram kring en järnvägsstation
                   vid en bana öppnad 1882.  

                   
                   Smiss gårdnamn,
                   Gotland.
                    – Detta vanliga gotländska gårdnamn innehåller genitiv av forngutniskt smidher ’smed; en som arbetar i
                   trä eller metall’. Namnen ska förstås som ’smedens [gård]’, där alltså gård är underförstått. Gårdnamn av
                   denna typ, bestående av ett personnamn eller personbeteckning i genitiv, är mycket vanliga på Gotland.
                   Andra exempel är bl.a. Ajmunds, Snauvalds,
                   Mickels och, med annan genitivändelse (ursprungligen -ar)‚
                   Ringvide, Liffride och
                   Hallbjänne (även Hallbjäns).  

                   
                   Smula sn,
                   Redvägs hd
                   Västergötland.
                    Smula 1330-talet. – Socknen har fått sitt namn från kyrkbyn. Det plurala (se inl. 3.3.1) ortnamnet har
                   antagits innehålla ordet smula i betydelsen ’sand, grus’ och åsyfta en rullstensås på platsen.  

                   
                   Smygehamn tätort,
                   Östra Torps snVemmenhögs hd
                   Skåne.
                    Smøge 1543, Smye leye 1570-talet. – Namnet på detta gamla fiskeläge innehåller sannolikt skånskans
                   smyga ’trång passage; undangömd vrå’, dock med oklar syftning. Fiskelägets ursprungliga och ännu brukade
                   namn Smyge ändrades 1950 som poststationsnamn till Smygehamn, som senare även blev det officiella
                   tätortsnamnet.  

                   
                   Smygehuk fyrplats,
                   udde i Östersjön,
                   Östra Torps snVemmenhögs hd
                   Skåne.
                    Smyge huk 1864. – Efterleden i namnet på denna udde, belägen strax väster om Smygehamn,
                   är antingen ett lån från holländskans hoek ’udde’ eller given av holländska sjöfarare. Namnets genuina uttal
                   är »Smye hock». På orten kan udden också kallas enbart Huken (uttalat »Hocken»).  

                   
                   Småland landskap,
                   (jn) Smalandiis ca 1240 avskr., (af) Smalandum ca 1280. – Namnet betyder ’de små landen’. Häri inbegreps
                   under medeltiden alla de härad som vi vanligen förbinder med landskapet utom Mo härad, som hörde till
                   Västergötland. Därtill kommer Ydre och Kinda hd, senare förda till Östergötland.  

                   
                   Smålands Anneberg tätort,
                   Norra Solberga snSödra Vedbo hd
                   Småland.
                    Anneberg.  

                   
                   Smålandsstenar tätort,
                   Villstads snVästbo hd
                   Småland.
                    Smale stenar 1805, Smålands stenar ca 1820. – Tätorten har vuxit upp vid järnvägslinjen, som öppnades för
                   trafik 1877. Namnet har givits efter de fem domarringar, ca 60 stenar, som finns norr om samhället.
                   Förleden är smale ’småboskap’, senare ändrat till landskapsnamnet.  

                   
                   Smögen sn,
                   ö, tätort
                   Sotenäs hd
                   Bohuslän.
                    Smögen 1705. – Socknen har fått namn efter ön Smögen. Namnet är besläktat med verbet smyga och betecknar
                   ursprungligen Smöghålet, den trånga infarten för mindre båtar väster om Smögens hamn
                   (jfr Smygehamn). – Bild 66. xyzxyz  

                  
                  Smöghålet sund,
                  Smögens snSotenäs hd
                  Bohuslän.
                   Smögen.  

                   
                   Snasahögarna fjällmassiv,
                   Undersåkers och Åre snr
                   Jämtland.
                    – Namnet Snasahögen avsåg ursprungligen endast fjället Storsnasen. Senare har en plural form av detta
                   namn kopplats till ett större massiv omfattande bl.a. även Lillsnasen. Namnet innehåller ett jämtländskt
                   *snas, motsvarande fvn. sn˛os ’framskjutande del av fjäll’. Ordet ingår i flera andra jämtländska namn
                   på berg och fjäll.  

                   
                      
                   

                
                   
                

                
                   
                

                
                   
                   Bild 66. Smöghålet. Det smala
                   sundet Smöghålet ligger bakom namnet Smögen. Äldre vykort. Bohusläns museum.
                

                   
                   Snauvalds gårdnamn,
                   Gotland.
                    Smiss.  


                   
                   Snavlunda sn,
                   Sundbo hd
                   Närke.
                   (De) Snaualundum 1314? – Kyrkbyn har givit socknen dess namn, som i förleden kan innehålla ett ånamn
                   bildat till ett adjektiv *snav ’trång’ eller ’snabb’, i så fall syftande på ett parti mellan
                   Kyrkesjön och Östersjön. Efterleden är pluralis av lund ’skogsdunge’ (om plural form på -a se inl. 3.3.1).  

                   
                   Snevringe härad hd,
                   Västmanland.
                    Snæwingiahunderi 1326. – Häradsnamnet innehåller genitiv av en plural inbyggarbeteckning fsv. snævingiar.
                   Denna antas utgå från ett äldre namn på Kolbäcksån, som under medeltiden utgjorde östgräns för hundaret.
                   Ån förmodas ha burit namnet *Snav(a), bildat till ett adjektiv *snav, besläktat med snäv och med betydelsen
                   ’trång’, eventuellt ’snabb’, en tolkning som sakligt sett är välmotiverad. Den moderna namnformen med ett
                   sekundärt -r-, vars ursprung är ovisst, börjar uppträda under slutet av 1400-talet och slår så småningom
                   igenom under nyare tiden.  

                   
                   Snogeröd samhälle, by,
                   Gudmuntorps snFrosta hd
                   Skåne.
                    Snogerödt 1510-talet sen avskr. – Bynamnet innehåller djurbeteckningen snok, möjligen använd som
                   mansbinamn, och ryd ’röjning’. Samhället har vuxit fram kring en järnvägsstation,
                   öppnad 1897.  

                   
                   Snårestad sn,
                   Ljunits hd
                   Skåne.
                    (j) Snorstade 1502. – Sockennamnet, som är lånat från kyrkbyn, innehåller i förleden troligen en
                   forndansk motsvarighet till svenskans snår. Efterleden är sta(d).  

                   
                   Snöstorp sn,
                   Tönnersjö hd
                   Halland.
                    (af) Snøystørp 1451 (avser kyrkbyn). – Sockennamnet är lånat från kyrkbyn. I förleden kan ingå ett
                   adjektiv använt som mansbinamn, antingen sned, kanske om en snedvuxen person, eller dialektordet
                   snöd ’korthårig; skallig; bar, naken; utblottad’. Efterleden är torp
                   ’nybygge’.  

                   
                   socken Socknen har fram mot vår tid utgjort ett grundläggande distrikt inom både
                   världslig och kyrklig administration i Sverige. Genom kommunreformen 1952 miste socknen sin dubbla
                   ställning som kyrklig och borgerlig primärkommun. De gamla socknarna levde därefter kvar som församlingar,
                   men i och med den sammanslagning av församlingar som förekommit under lång tid och som kulminerat
                   efter skilsmässan mellan kyrka och stat år 2000 kommer detta stöd att i allt högre grad försvinna.
                   I folkmedvetandet är emellertid de gamla socknarna alltjämt levande, och de nyttjas också för lokalisering
                   i detta lexikon (jfr härad). Sockenbildningen är knuten till den kristna kyrkan.
                   Försök att konstatera en motsvarande förkristen indelning har inte lett till positivt resultat.
                   Konstitutiv för socknen är kyrkbyggnaden, och för att kunna bedöma framväxten av socknar är därför
                   frågan om byggherrar viktig. I princip kommer därvidlag den kyrkliga överheten, kungen och stormännen samt
                   kollektiv såsom bygdelag och tingslag ifråga. För kyrksocknar skapade av kollektiv är utsträckningen
                   i stort sett given. Så är däremot inte fallet för socknar, vilkas kyrkor byggts på initiativ av en kyrklig
                   överhet eller – kanske som privatkyrkor, s.k. egenkyrkor – av enskilda personer. Socknarnas framväxt har
                   skett så småningom och slutligen lett till en heltäckande sockenindelning. Sockenbildningen i Sverige
                   liksom i övriga Norden har huvudsakligen skett under 1100- och 1200-talen, i Sverige med en tydlig
                   åldersskillnad mellan äldre socknar i söder och yngre i norr. Nybildning av socknar har genom utbrytning
                   ur äldre socknar skett långt fram under nyare tiden (se t.ex. Tived,
                   Trehörna, Tunaberg, Ulrika,
                   Öm). Liksom i fallet Ulrika har kungligheter i flera fall hedrats vid byte av äldre
                   sockennamn, t.ex. Gustav Adolf på flera håll och Dorotea,
                   Fredrika och Vilhelmina i Lappland. Socken, fda. och fsv.
                   sokn, fvn. sókn, är det helt dominerande ordet för ’kyrksocken’ i Norden. Det är bildat till verbet söka
                   och betyder alltså ’sökande’. Ur denna betydelse har en rad specialbetydelser utvecklats, bl.a. ’folksamling’
                   (i både abstrakt och konkret betydelse). Redan i förkristen tid har ordet socken haft territoriell betydelse,
                   så i fvn. þingsókn ’tingslag’. Det förefaller sannolikt att socken i betydelsen ’kyrksocken’ har sina rötter
                   i det förkristna tingssamhället. Härpå tyder också den äldsta beteckningen för ’kyrksocken’ på Island,
                   som är just þing. Det har gjorts försök att förklara det nordiska socken i betydelsen ’kyrksocken’ genom
                   påverkan från England, där motsvarande ord, fornengelskt sōcn, också förekommer i territoriell användning.
                   En närmare analys av förhållandena i England talar emellertid för att betydelsen ’kyrksocken’ sannolikt
                   har utvecklats i Norden.
                   Sockennamnen i Norden speglar de förhållanden under vilka socknarna bildats. Den vanligaste typen utgör de
                   namn som övertagits från den by eller gård på vars mark kyrkan byggts. I de gamla danska landskapen Skåne,
                   Halland och Blekinge hör praktiskt taget alla sockennamn till den typen, och denna är också förhärskande
                   i övriga Götaland och Svealand, därtill rikligt representerad också i Norrland. Socknar som går tillbaka
                   på gamla bygder och övertagit dessas namn är sällsynta i Götaland. I Svealand är de talrikare, och i
                   ännu högre grad är de karakteristiska för Norrland. Exempel utgör namn på -bo
                   och på -härad och -rå (härad). De båda här nämnda typerna utgör ett grundmönster
                   för de nordiska sockennamnen. Till själva landskapsbilden anknyter också de namn som syftar på platsen
                   där kyrkan byggts. Exempel på denna namntyp uppvisar t.ex. tre östgötska socknar,
                   Heda, Kumla och Rök.
                   Själva kyrkans centrala betydelse kan i sådana fall understrykas med att fsv. kirkia ’kyrka’ äldst
                   ingår i namnen, så i fallen Heda och Rök. Andra exempel på kyrkbyggnadens roll för sockennamnen utgör
                   sammansättningar med helgonnamn, t.ex. Botkyrka, och med ord som anger
                   egenskaper hos kyrkan, t.ex. Lillkyrka och Stenkyrka.
                   Speciellt intresse tilldrar sig några få namn på -kirkia, som anger namnet på kyrkans byggherre
                   och väl därför från början betecknat egenkyrkor. Till denna kategori hör fsv. Sighridhakirkia
                   (Hölö) och Ulfhildakirkia (Överselö), sannolikt också fsv.
                   Fastakirkia (Fasterna) och Karlungskirkia (SöderbyKarl).
                   Häradsnamnen utgår från det namnlandskap som förelåg då de skapades (härad), och
                   så gör i huvudsak också sockennamnen. Kyrkbyggnadens centrala roll har emellertid lett
                   till nya inslag i namnskicket, med namn som inte anknyter till redan förefintliga ortnamn.
                   Litteratur: Thorsten Andersson, Det förkristna ordet socken i Norden, i Namn
                   och bygd 80 (1992), s. 115–19; dens., Kirchspielnamen (Skandinavien), i
                   Reallexikon der germanischen Altertumskunde. 2. Aufl. 16 (2000); Stefan Brink,
                   Sockenbildning och sockennamn. Studier i äldre territoriell indelning i Norden
                   (1990); Gillian Fellows-Jensen, Old English sōcn ‘soke’ and the parish in
                   Scandinavia, i Namn och bygd 88 (2000), s. 89–106.  

                    
                      
                   
                

                   
                

                

                   
                
                

                   
                

                   
                   Sofia förs.,
                   Stockholms stad.
                    – Församlingen har namn efter Oskar II:s hustru, drottning Sofia.  

                   
                   Sofielund stadsdel,
                   Malmö stad
                   Skåne.
                    – Namnet avsåg äldst en nu försvunnen större gård i Västra Skrävlinge sn, Oxie hd (huvudbyggnaden
                   riven 1953), som 1786 bröts ut ur kyrkbyn i Västra Skrävlinge och på 1790-talet namngavs efter
                   ägarens hustru Sofia af Trolle. Efterleden lund är vanlig i nybildade slotts- och herrgårdsnamn från
                   denna tid. Den stadsdel som med början på 1870-talet tillkom kring gården, äldst kallad Sofielund
                   eller Sofielundshusen, växte snart samman med stadsbebyggelsen i Malmö.  

                   
                   Sofiero slott,
                   Helsingborgs stadLuggude hd
                   Skåne.
                    – Det 1865 färdigställda slottet är namngivet efter den dåvarande ägaren, hertiginnan (sedermera
                   drottning) Sofia. Efterleden ro, som väl ursprungligen avspeglade en önskan om ett rofyllt liv och
                   återgår på tyska namn på -ruhe med samma innebörd, är vanlig i nyskapade 1800-talsnamn på slott,
                   gårdar och torp.  

                   
                   Solberga sn,
                   Inlands Nordre hd
                   Bohuslän.
                    (j) Solbærgha sokn 1320. – Socknen har fått sitt namn efter byn Solberg, vars namn betyder ’det solbelysta
                   berget’. Den höjd som avses ligger centralt i bygden. Här ska förr ha funnits en tingsplats, och kyrkan är
                   belägen på denna höjd. Om den plurala formen på -a se inl. 3.3.1.  

                   
                   Solberga by,
                   Gustafs sn
                   Dalarna.
                    Solvarbo.  

                   
                   Solberga sn,
                   Vemmenhögs hd
                   Skåne.
                    (j) Solberig 1447. – Kyrkbyn har givit socknen dess namn, som betyder ’det solbelysta berget’. Den
                   ursprungligen singulara efterleden har anslutits till plurala namn på -berga (se inl. 3.3.1).  

                   
                   Solberga tätort,
                   Norra Solberga snSödra Vedbo hd
                   Småland.
                    – Tätorten, som har vuxit fram kring järnvägen och den år 1874 öppnade poststationen, har fått
                   namn efter socknen (Norra Solberga).  

                   
                   Solberga sn,
                   Redvägs hd
                   Västergötland.
                    Solbergha sokn 1493. – Socknen har fått sitt namn, som har plural form (se inl. 3.3.1), från kyrkbyn.
                   Det har äldst åsyftat en eller flera särskilt solbelysta höjder. Strax öster om sockenkyrkan
                   ligger den markerade höjden Backgårdsberg.  

                   
                   Solberga gods,
                   Sya snVifolka hd
                   Östergötland.
                    Solberga 1544. – Namnet åsyftar en eller flera särskilt solbelysta höjder. Gården ligger ovanför
                   Svartån, nära en mindre höjd.  

                   
                   Solbjärge gd,
                   Fröjels sn
                   Gotland.
                    Bjärs.  

                   
                   Sollebrunn tätort,
                   Erska snBjärke hd
                   Västergötland.
                    Sollabrynna, Sollabrunna 1466. – Tätorten har vuxit fram ur en by. I förleden ingår möjligen ett från
                   nordiska dialekter och fornvästnordiskan känt soll ’blandning av bröd och mjölk, hoprörd blandning av
                   flytande och fasta livsmedel; röra’ e.d., här kanske med syftning på sumpmark. Efterleden kan innehålla
                   dialektordet bråne ’svedjeland’ eller brunn med syftning på en naturlig källa. På platsen sägs ha
                   funnits en rikt flödande källa.  

                   
                   Sollefteå kn, stad,
                   Ångermanland.
                    (a) Solatunum 1273?, (De) Solatum 1344, Solefta 1639, Sollefteå 1714. – Namnet har föreslagits innehålla
                   sol och ett ord motsvarande gotiskans aihts ’egendom’. Betydelsen är då antingen ’de solbelysta ägorna’
                   eller ’den solbelysta trakten’. Den moderna formen är en urspårning i anslutning till namn av typen
                   Bureå; det ännu bevarade äldre dialektuttalet är emellertid »Sålat» o.l.  

                   
                   Sollentuna kn, sn,
                   Sollentuna hd
                   Uppland.
                    (de) Solendatunum 1287. – Sockennamnet är övertaget från kyrkbyn. Förleden innehåller en plural
                   inbyggarbeteckning fsv. solændar bildad till ett gammalt bygdenamn Soland. Efterleden är
                   tuna. Se vidare Sollentuna härad.  

                   

                      
                   
                

                   
                
                

                   
                
                

                   
                

                   
                   Sollentuna härad hd,
                   Uppland.
                    (Jn) Soland 1200-talet sen avskr., (de …) Solendahundære 1298 avskr., (in) prouincia Solendathunum 1344,
                   (j) Solentwne hundare 1389. – Soland är namn på en bygd som inordnats i hundaresorganisationen
                   (hundare). Härtill har bildats en plural inbyggarbeteckning fsv. solændar. Med
                   genitiv av denna har bildats ett nytt hundaresnamn, Solænda hundare. Samma inbyggarbeteckning ingår i
                   by- och sockennamnet Sollentuna, vilket visar att Sollentuna varit centralort i hundaret. Så småningom
                   kommer detta till uttryck i distriktsnamnet, där Solænda- undanträngs av tuna-namnet. Alltifrån slutet på
                   1300-talet förekommer inte längre den gamla namnformen. Jfr Vallentuna härad.
                   Soland innehåller den i bygdenamn vanliga efterleden land. Som förled ingår sannolikt
                   ordet sol, men den närmare innebörden, som bör utgå från soligt läge, ter sig oviss
                   (jfr Solna).  



                   
                   Sollerön sn, tätort,
                   Dalarna.
                   (i) Sold 1325 sen avskr., Solrön 1566. – Tätorten omfattar kyrkbygden. Efter att ha varit kapellförsamling
                   under Mora blev Sollerön egen socken år 1775, varvid namnet ändrades till Sofia Magdalena efter
                   Gustav III:s gemål. Från 1888 heter socknen också i officiella sammanhang Sollerön. Efterleden syftar på
                   den ö i Siljan som hyser socknens kärnbygd. Förleden innehåller genitiv Soldar av fsv. Sold. Detta äldre
                   namn på ön och bygden var förhärskande fram till 1600-talet och har brukats i folkmålen ända in i vår tid.
                   Namnet Sold är bildat till sol och syftar på att ön under vissa förhållanden kan ligga solbelyst medan dess
                  (och Siljans) omgivningar skuggas av moln.  

                   
                   Solliden slott,
                   Räpplinge snSlättbo hd
                   Öland.
                    – Namnet är sannolikt givet av dåvarande kronprinsessan Victoria, som lät uppföra slottet (färdigt 1906).
                   Formellt sett innehåller det en sammansättning av orden sol och lid ’backe, sluttning’. Namnet Solliden
                   var runt sekelskiftet och i början av 1900-talet ett populärt namn på villor och nybyggen, och säkert har
                   den kungliga villan på Öland medverkat till detta.  

                   
                   Solna kn, stad, sn,
                   Sollentuna hd
                   Uppland.
                    parochie dicte [’socknen som heter’] Solnø 1305. – Socknen kan ha övertagit ett gammalt önamn fsv. Solnø,
                   vilket i så fall har avsett den ö som de centrala delarna av socknen tidigare utgjort. Förleden i Solnø kan
                   vara ett äldre namn på denna ö, *Soln, bildat till ordet sol och med betydelsen ’den solbelysta ön’.  

                   
                   Solvalla travbana,
                   Stockholms stad.
                    – Travbanan, invigd 1927, har namn efter torpet, sedermera gården, Solvalla (Solwalla 1497). Namnet betyder
                   ’den solbelysta vallen’ där vall har sin gamla betydelse ’slät, gräsbevuxen mark’. Solvalla är ett spritt
                   samman med den positiva klangen som förledens sol skänker. Det finns dock också några namn som kan vara
                   äldre, däribland detta.  

                   
                   Solvarbo tätort,
                   Gustafs sn
                   Dalarna.
                    (j) Solbergæbodhum 1383. – Tätorten utgörs av en by. I förleden ingår troligast ett annat bynamn i socknen,
                   Solberga (j Solbergum 1386), ett mycket vanligt ortnamn, oftast avseende (en  bebyggelse på) ett solbelyst
                   berg. Efterleden i Solvarbo innehåller pluralis av bod, av allt att döma med syftning
                   på fäbodar som hört till Solberga. Skrivformer som liknar den nuvarande dyker upp i början av 1700-talet
                   (Sölfwarbo 1715).  


                      
                      Sommen sjö, tätort,
                      Säby snNorra Vedbo hd
                      Småland.
                       – Tätorten har vuxit fram kring den år 1874 öppnade järnvägslinjen. Sjönamnet (ffran Sooma 1447), som
                      ligger till grund för tätortsnamnet, är bildat till ett i bygden brukat ord somme, avseende ett kärl
                      som är för stort för sitt ändamål. Användningen av detta dialektord kan i en jämförelse åsyfta inte bara
                      sjöns storlek utan också dess höga och branta stränder. xyzxyz  

                      
                      Sonfjället fjäll, nationalpark,
                      Hede sn
                      Härjedalen.
                       Sonnefiäll 1645. - Namnets officiella form var under en period fram till 2010 Sånfjället. Den tidigare
                      framförda tolkningen att förleden skulle innehålla en motsvarighet till fvn. sunna ’sol’ måste avvisas
                      av språkhistoriska skäl. Möjligt är att Son återgår på ett äldre *Sodn-, samhörigt med verbet sjuda ’vara
                      i kokande tillstånd; skumma; avge ett susande ljud’. Namnet skulle då åsyfta ett av eller alla de många
                      vattendrag som strömmar utför fjällmassivets sidor.  

                      
                      Sonstorp tätort,
                      Hällestads snFinspånga läns hd
                      Östergötland.
                      (ij) Sonstorpe 1374. – Tätorten är framvuxen kring en 1874 inrättad post- och järnvägsstation. Den namngavs
                      efter Sonstorps gård och järnbruk 2 resp. 3 km norr om stationen. I gårdnamnet ingår i förleden mansnamnet
                      Son, känt bl.a. från det medeltida Östergötland. Efterleden är torp ’nybygge’.  

                      
                      Soppero, Nedre, Övre tätort, resp. by
                      Kiruna stad
                      Lappland.
                       Nedre Soppero och Övre Soppero.  

                      
                      Sorsele kn,
                      sn, tätort,
                      Lappland.
                       – Namnet, som är övertaget från kyrkbyn, innehåller sel ’lugnvatten i å eller älv’. Kyrkan
                      (Såårsehls holbms kyrckia 1685) uppfördes på en holme, umesam. Suörggiesuoluoj ’Grenholmen’, nuvarande
                      Sorseleholmen, vid en förgrening av Vindelälven. Ett lugnt parti av älven kallas Suörggiesuvvane
                      ’Grenselet’. Detta namn kan av svensktalande ha övertagits som Sorsele, med en förkortad förled och
                      översatt efterled. Ortens nuvarande umesamiska namn Suorssá är ett återlån, som återgår på det
                      försvenskade namnet.  

                      
                      Sorunda sn,
                      Sotholms hd
                      Södermanland.
                       (in) parochia Sorundum 1281. – Namnet innehåller en bildning med ändelsen -und till en sidoform
                      *sor till dialektordet sör ’dyig, gyttjig mark’och betyder snarast ’området utmärkt av dyig mark’.
                      Det har syftat på ett större stråk av sankmarker, Dyarna, som ännu in på 1800-talet karakteriserade
                      bygden.  

                      
                      Sotekanalen kanal,
                      inomskärsled mellan Hunnebostrand och Smögen
                      Sotenäs hd
                      Bohuslän.
                       – Namnet innehåller fjordnamnet Sote (för tolkningen se Sotenäs härad).  

                      
                      Sotenäs härad hd,
                      Bohuslän.
                       (j) Sotanese 1317. – Sotenäs, som är ett gammalt bygdenamn och som under medeltiden uppträder
                      som skeppsredenamn (härad),avser från början det näs som skjuter ut i
                      Sotefjorden, i dagligt tal kallad Soten. Sota- är genitiv av fjordens namn, fornvästnordiskt
                      *Sóti. Detta namn har ansetts vara bildat till ordet sot, en tolkning som dock inte kunnat
                      sakligt underbyggas. I stället föreligger här sannolikt en till verbet suga hörande bildning,
                      syftande på den starka sugning som uppstår då de för fjorden kännetecknande brottsjöarna viker
                      tillbaka.  


                   
                      
                   
                

                   
                

                

                   
                
                

                   
                

                   
                   Sotholmen gd,
                   Västerhaninge snSotholms hd
                   Södermanland.
                    Sotholms härad.  

                   
                   Sotholms härad hd,
                   Södermanland.
                    Sotholms härad 1527. – Det äldre namnet på häradet var Ytra Tør (J Ytro Tøør 1369), avseende den yttre,
                   ut mot havet liggande delen av det medeltida Tør (Södertörn;
                   jfr Svartlösa härad). Det nya namnet är givet efter Sotholmen vid Landfjärden
                   i Västerhaninge socken vid gränsen mot Ösmo socken, numera en udde, benämnd Betsholmen. En gård har
                   övertagit namnet Sotholmen (Sotholmstorp 1553). Förleden i Sotholm antas vara ett äldre namn på Landfjärden,
                   fsv. *Sote, bildat till ordet sot och med betydelsen ’den mörka’, syftande på instängt och mörkt läge
                   i motsats till den längre ut liggande öppna fjärden Mysingen.  

                   
                   Soutujärvi sjö, by,
                   Gällivare sn
                   Lappland.
                    Skaulo. xyzxyz 

                   
                   Spannarp sn,
                   Himle hd
                   Halland.
                    (in) Spandorp 1379. – Namnet är övertaget från kyrkbyn. Efterleden är torp
                   ’nybygge’. I förleden ingår förmodligen en personbeteckning, antingen genitiv Spanna av mans(bi)namnet fda.
                   Spanni, belagt endast en gång och kanske bildat till längdmåttsbeteckningen spann ’så mycket som vidden
                   (helt eller delvis) av en utspänd hand’, eller också genitiv *spannara av en forndansk motsvarighet till
                   västgötskt spannare ’person som tröskar säd mot erhållande av viss del av den tröskade säden’. Möjligen har
                   spannare också haft betydelsen ’spannmakare, tunnbindare’.  

                   
                   Spannarp gods,
                   Ausås snSödra Åsbo hd
                   Skåne.
                    Spannerup 1584. – För tolkning av namnet se Spannarp, sn, Himle hd, Halland.  

                   
                   Sparlösa sn,
                   Viste hd
                   Västergötland.
                    Sparløsa kirkia 1395. – Socknen har fått sitt namn från kyrkbyn. Det innehåller lösa
                   ’glänta; äng’. Förledens innebörd är oklar.  

                   
                   Sparreholm tätort, gods,
                   Hyltinge snVillåttinge hd
                   Södermanland.
                    Spareholm 1717. – Tätorten är framvuxen vid en 1862 inrättad järnvägs- och poststation. Denna namngavs
                   efter det närbelägna godset Sparreholm (tidigare kallat Hyltingenäs), som 1643 fick namn efter ägaren,
                   landshövding Göran Bengtsson Sparre. Slottet ligger på en holme (holm) i Båven.  

                   
                   Sparrsätra sn,
                   Åsunda hd
                   Uppland.
                   (i) Sparsæther ca 1330. – Namnets efterled innehåller en form av säter ’utmarksäng’.
                   I förleden ingår ordet sparr, måhända i betydelsen ’spjut, lans’ och med syftning på kilformiga ägostycken
                   vilka liknats vid dessa vapens blad (jfr Järfälla). Namnet har senare överförts på
                   kyrkbyn (nu Sparrsätrabyn), vars äldre namn Årby därvid gått förlorat.  

                   
                   Spekeröd sn,
                   Inlands Nordre hd
                   Bohuslän.
                    Spikkariodærs kirkia 1388. – Socknen har fått sitt namn efter en gård. Dess förled har föreslagits hänga
                   samman med svenska dialekters speka ’blålera’, syftande på den lerslätt genom vilken socknens största å
                   rinner. Efterleden innehåller fvn. rjóðr ’röjning, öppen plats’ (nära besläktat med ryd
                   ’röjning’).  

                   
                   Spelvik sn,
                   Rönö hd
                   Södermanland.
                    Spieldouikh 1330. – Socknen har fått sitt namn från kyrkbyn. Ortnamnet har äldst använts om den intilliggande
                   Ludgosjön eller en vik därav. Viknamnet kan innehålla fsv. spiæld, nysvenskt spjäll i betydelsen ’liten del
                   av åkermark’, men förleden kan i stället vara ett om Ludgosjön använt namn bildat till fsv. spiæld i
                   betydelsen ’skiva’.  

                   
                   Spenshult by,
                   Slättåkra snHalmstads hd
                   Halland.
                    Speningsholltt 1558. – I förleden ingår möjligen ett mansbinamn fda. *Spænning; jfr det norrländska
                   dialektordet spänning ’(sparv-, duv-)hök’. Efterleden är hult.  

                   
                   Spjutsbygd tätort,
                   Rödeby snÖstra hd
                   Blekinge.
                    Spidsbye 1628, Spitzbögdh 1673. – Tätorten har vuxit fram ur en by. Namnets förled är väl genitiv av ett
                   mansnamn fda. *Spjut. Det är oklart om den ursprungliga efterleden är by
                   ’gård; by’ eller bygd ’nybygge’.  

                   
                   Spjutstorp sn,
                   Ingelstads hd
                   Skåne.
                    Spystorp 1491. – Kyrkbyn har givit socknen dess namn, vars efterled är torp ’nybygge’.
                   Förleden är väl genitiv av ett mansnamn fda. *Spjut.  

                   
                   Spraxkya by,
                   Stora Tuna sn
                   Dalarna.
                    Sprattekyior 1539, Spraxkian 1557. – Namnet är välkänt också för många utsocknes på grund av den bristande
                   överensstämmelsen mellan stavning och uttal (»Sprascha»). Efterleden innehåller pluralis av dialektordet kya
                   ’inhägnad, fålla’. Sannolikt ingår i förleden genitiv av ett mansbinamn fsv. *Sprak, kanske motsvarande
                   mansbinamnet fda. Spragh och troligast samhörigt med mansbinamnet fsv. Spraki. Prosten Magnus Sahlstedts
                   uppgift från 1743 att den vid byn belägna lilla sjön tidigare skulle ha hetat Spraken, namnet angivet också
                   på moderna kartor, har såvitt bekant inget stöd från annat håll, varför det är tveksamt om det är sjönamnet
                   som ingår i förleden. Den säkraste tolkningen av Spraxkya är därför ’de fållor som tillhör (en person vid
                   namn) Sprak’.  

                   
                   Sproge sn,
                   Gotland.
                    Spragum 1300-talet avskr. – Namnet kan innehålla ett urnordiskt *sprōgh- ’långsträckt förhöjning, bank,
                   revel’ e.d., ursprungligen ’pinne, käpp, stång’ o.d., syftande på Littorinavallen, på vilken Sproge kyrka
                   ligger. Med hänvisning till att *sprogh-är besläktat med engelskans spray ’gren, kvist’ kan anledningen
                   till namnet också tänkas vara att kyrkan är belägen vid ett urgammalt vägskäl, där en väg grenar av österut
                   från den nord-sydliga färdleden längs Littorinavallen. Det rör sig i så fall snarast om ett kyrkplatsnamn,
                   dvs. ett namn på den plats där kyrkan uppfördes. Norr och söder om kyrkan utbredde sig i äldre tid vidsträckta
                   myrmarker, men från Sproge var det möjligt att ta sig in till bygderna i Levide, Fardhem, Gerum m.fl.
                   inlandssocknar.  

                   

                      
                   
                

                   
                
                

                   
                
                

                   
                

                   
                   Spånga del av,
                   Stockholms stad.
                    (f.d. sn, Sollentuna hd, Uppland). (apud) Ecclesiam Spangar 1300. – Sockennamnet, som är övertaget
                   från kyrkbyn, innehåller pluralis av ordet spång. Det har sannolikt syftat på spänger över vattendrag
                   eller sanka marker.  

                   
                   Spångsholm tätort,
                   Veta snVifolka hd
                   Östergötland.
                    – Tätorten är framvuxen kring ett bruk. På platsen har sedan länge funnits kvarn. Namnet torde vara en
                   sentida bildning med det nobiliserande holm utifrån platsens äldre och ännu på
                   1930-talet noterade namn Spången, i dialekten »Spånga» (Spongha 1544 avseende ett hemman, Spångs qwarn
                   1825). Namnet har äldst syftat på en spång över Svartån.  

                   
                   sta(d) sta(d) Näst efter namnen på by är namnen på sta(d) den vanligaste typen av
                   gamla sammansatta bebyggelsenamn i Sverige (ca 2 000). Namnen förekommer från Skåne i söder t.o.m.
                   Jämtland och Ångermanland i norr. Störst utbredning har de i Mälarlandskapen och i Östergötland; i
                   Uppland finns ca 450 namn. Av hävd har efterleden kommit att skrivas stad (med d som inte hörs i
                   genuint uttal) i Götaland och Värmland, i övrigt sta. Motsvarigheter förekommer i norska namn på
                   -stad (ca 2 500) och danska på -sted (ca 230). Namnen har plural form, fornnord. staðir. Man räknar
                   med att -sta(d)-namnen har kunnat bildas under en lång tidsperiod. I Sverige synes produktivitetsperioden
                   ha sin tyngdpunkt i romersk järnålder, alltså under de första århundradena av vår tideräkning, med
                   fortsatt produktivitet in i folkvandringstid och vendeltid. Från Norge har namnen, med efterledsformen
                   staðir, förts över till Island, som bebyggdes under vikingatiden. Av ålder har -sta(d)-namnen, med
                   vilka sammanhållits gotländska namn på -städe (och -städar), betraktats ur ett germanskt perspektiv och
                   således sammanhållits med tyska namn på -statt, -stedt, -stätten och engelska  namn på -stead. Detta
                   innebär att man utgår från det vanliga ordet stad, fsv. stadher, ’plats, ställe (för något)’, som exv.
                   föreligger i sammansättningar som eldstad, gödselstad och i uttrycket »var och en i sin stad». Så t.ex.
                   kan för Bjuggsta ansättas betydelsen ’platsen där man odlar korn’, för Hässelsta betydelsen ’platsen
                   med ett hässle, platsen där det växer hassel’, för Lersta betydelsen ’platsen med lerig jordmån’.
                   Ett helt annat förslag att förklara ortnamnselementet -sta(d) har emellertid också framförts. Till
                   grund antas ligga inte stad ’plats, ställe’, som är maskulint, utan stad ’kant’ (neutrum) som föreligger
                   i exv. stadkant (på väv). Stad ska ha brukats i betydelsen ’gränsområde, utkantsområde’ och som
                   ortnamnselement (med sekundär pluralform på -ir) ha betytt ’utmarksgård, utflyttargård’. Med denna
                   tolkning skiljs de svenska namnen på -sta(d) liksom de norska på -stad och de danska på -sted från
                   de engelska på -stead och de tyska på -statt, -stedt, -stätten samt också från de gotländska på städe,
                   vilka alla innehåller motsvarigheter till stad ’plats, ställe’. Namnen på -stad uppfattas då som en nordisk
                   ortnamnstyp. Denna antas ha uppkommit på centralsvenskt område och därifrån spritts söderut till Danmark
                   och västerut till Norge; mot denna spridningshypotes har framförts kritik.
                   Den långa diskussionen om -sta(d)-namnen har inte lett fram till någon konsensus. Dagens diskussion utgår
                   i första hand från ordet stad ’plats, ställe’ som bas för namnen, vilket i ett germanskt perspektiv ter sig
                   tilltalande. Härtill är knutna flera problem. Den synpunkten har framförts att stad ’plats, ställe’ skulle
                   ha en alltför allmän betydelse för att kunna fungera som ortnamnselement. Häremot har invänts att
                   förlederna skapar den nödiga preciseringen av innebörden, medan simplex *Stad ju inte förekommer som ortnamn.
                   Det är med andra ord onödigt att räkna med elliptiska bildningar med stad i stället för exv. (i nusvensk
                   form) bostad, husstad, hemstad, höstad, hässjestad. Därmed finns inte heller något behov att tänka sig att
                   -sta(d) skulle syfta på speciella anordningar, t.ex. grund för bebyggelse eller hässjeställningar.
                   Den nämnda diskussionen leder vidare till frågan i vad mån -stad-namn har bildats genom primär eller
                   sekundär namnbildning. Vid sidan av nybildade sammansättningar förekommer otvivelaktigt namn, som utgår
                   från redan existerande sammansättningar med -stad som efterled och som alltså tillkommit genom sekundär
                   namnbildning. Som exempel på sådana namn har nämnts Boestad till fsv. bodhastadher ’lägerplats’, Hagstad
                   till ett rekonstruerat fsv. *haghstadher ’inhägnad plats’. Detta leder till att en distinktion mellan s.k.
                   äkta -sta(d)-namn, som är nybildade som ortnamn, och s.k. oäkta -sta(d)-namn, som utgår från redan
                   förefintliga ord, inte längre ter sig relevant. Säkra exempel på primär namnbildning bildar -sta(d)namn
                   med personnamn som förled. Inte heller i dessa fall är det nödvändigt att räkna med ellips (t.ex. stad i
                   stället för bostad); personnamn + stad ’plats, ställe’ bör ha fungerat, precis som vi i dag kan tala om
                   »någons ställe». Vi tänker då på någons boplats, men uttrycket bör ha fungerat lika bra med syftning på exv.
                   någons röjning. I sådana fall får innebörden av stad ’plats, ställe (för något)’ antas ha framgått av det
                   utomspråkliga sammanhanget. Motsvarande gäller för -sta(d)-namn med adjektiv som förled, t.ex.
                   Bredestad ’den breda platsen (för slåtter e.d.)’. Frågan om vad för slags lokaliteter
                   -sta(d)-namnen har betecknat är omdiskuterad. Forskningen har visat att det i hög grad rör sig om ägonamn.
                   Det finns t.ex. talrika sådana på Island. Så småningom har emellertid -staðir otvivelaktigt kunnat tjäna
                   till bildning av bebyggelsenamn, varvid -staðir närmast synes ha fått karaktär av ändelse. Förleden i
                   isländska gårdnamn av typen Grímsstaðir syftar säkerligen ofta på gårdens (förste) innehavare. En sådan
                   utveckling kan ha skett stegvis, t.ex. så att -sta(d) har kommit att helt allmänt beteckna en äga
                   (jfr Bredestad) och senare en gård.
                   Den plurala formen hos -sta(d)-namnen har varit föremål för diskussion. Det har antagits att den ska ha
                   avsett flera hus och skilda anordningar, olika »ställen», på en gård. Det har vidare hävdats att den
                   plurala formen har sin grund i att namnen från början varit ägonamn. Denna fråga hör hemma i ett större
                   sammanhang, nämligen det som rör ursprunget till en för vissa bebyggelsenamn speciell plural form (
                   se inl. 3.3.1). Förlederna i sta(d)-namnen uppfattades länge till helt övervägande del som personnamn.
                   Den synen är i dag övergiven, men faktum kvarstår att namnens förleder till stor del utgörs av personnamn,
                   normalt mansnamn, däribland binamn, t.ex. i Erikstad, Järrestad,
                   Sjögestad, Tollstad (Västra/Östra Tollstad),
                   Vikingstad. Trädbeteckningar är också vanliga som förled, t.ex. i
                   Björksta, likaså terrängbeteckningar av skilda slag, t.ex. i Skärstad,
                   Stenestad. Andra förleder utgörs av ord för kulturmark, så kanske i
                   Brönnestad, och adjektiv, t.ex. i Bredestad.
                  Litteratur: Busetnadsnamn på -staðir. Rapport frå NORNAs 33. symposium på
                  Utstein kloster 7.–9. mai 2004 (2006); En diskussion om sta-namnen.
                  Förhandlingar vid symposium i Lund 1963 utg. av Gösta Holm (1967); Lennart
                  Elmevik, De gotländska ortnamnen på -städe, -städar, i Namn och bygd 96 (2008),
                  s. 13–24; dens., Om ortnamnselementen -sta(d) och -lösa, i Namn och bygd 88
                  (2000), s. 69–87; dens., Ortnamn på -sta(d), i Språken i Sverige (2010), s. 82;
                  dens, Ortnamnselementet staðir innebörd och ursprung, i Vikingetidens sted- og personnavne.
                  Rapport fra NORNAs 22. symposium i København 14.–16. januar 1993 (1994), s.
                  113–25; dens., Vad betyder ortnamnselementet -stad? i Namn och bygd 102 (2014),
                  41–49; Lars Hellberg, Kumlabygdens ortnamn och äldre bebyggelse
                  (1967), s. 243–369; Gösta Holm, De germanska sta-namnens uppkomst och de
                  nordiska sta-namnens pluralitet. Förslag till problemens lösning, i Namn
                  och bygd 81 (1993), s. 33–47; dens., Ortnamnselementet fornnordiskt
                  staðir – innebörd och ursprung, i Namn och bygd 87 (1999), s. 43–46;
                  dens., Uppkomsten av de germanska ortnamnen på sta, staðir, sted, stead,
                  stetten osv., i Oluf Rygh. Rapport fra symposium på Stiklestad 12.–15.
                  mai 1999 (2000), s. 131–140; John Kousgård Sørensen, Danske
                  bebyggelsesnavne på sted (1958); Gunnar Linde, Studier över de svenska
                  sta-namnen (1951); Jørn Sandnes, Staðir-forskning og staðir-navn i Norge,
                  i Namn och bygd 88 (2000), s. 53–67; Karl Inge Sandred, English
                  place-names in stead (1963); dens., Det engelska stead och det nordiska
                  Ortnamn och ortnamnsforskning. 2 uppl. (1976), s. 67–71; Inge Særheim,
                  Sørvestnorske staðir-namn – føreledda og alderen til namna, i Namn och
                  bygd 89 (2001), s. 29–51; Per Vik-strand, Järnålderns bebyggelsenamn. Om
                  bebyggelsenamnens uppkomst och ålder i Mälarlandskapen (2013), s. 55–60, 192–215.  



                   
                      
                   
                

                   
                

                

                   
                
                

                   
                

                   
                   Stadsforsen vattenkraftverk,
                   Fors sn
                   Jämtland.
                    – Kraftverket har namn efter forsen Stadsforsen (Stedhforssen 1690, Stads Forsen 1784). Förleden
                   innehåller stad ’båtstad (tilläggningsplats för båtar)’ eller stad ’(strand)kant’.  

                   
                   Stadshagen stadsdel,
                   Stockholms stad.
                    Stadens hage 1691, Stadshagen 1695. – Namnet har sin bakgrund i att området på 1600-talet användes
                   som betesmark för kreatur, som ägdes av Stockholms borgare.  

                   
                   Staffanstorp kn, tätort,
                   Bara hd
                   Skåne.
                    – Kommunen har sitt namn efter tätorten som bildades 1964 genom sammanslagning av
                   Brågarp och Nevishög. Tätorten har vuxit fram kring en 1875
                   öppnad järnvägsstation invid byn Stanstorp (Stafnsthorp 1304) i Nevishögs socken. Bynamnet, vars efterled är
                   torp ’nybygge’, innehåller i förleden troligen det forndanska mansnamnet Stafn,
                   egentligen med innebörden ’stäv (på ett skepp)’. Under 1800-talet skrevs bynamnet officiellt ofta Staffanstorp,
                   en namnform som valdes som järnvägsstationsnamn till undvikande av förväxling med bynamnet Stanstorp i
                   Bosjöklosters socken i Skåne. Det senare bynamnet (Staffensterup 1559, Staffnstrup 1651) ska tolkas på
                   samma sätt som Stanstorp i Nevishög.  

                   
                   Stafsinge sn,
                   Faurås hd
                   Halland.
                    ecclesie Stefsinge 1330-talet, (i) Stafsinghe S[ogn] 1474. – Namnet är lånat från kyrkbyn. Sannolikt är
                   det en bildning med -inge till Stavsjö, förr namn på en nu försvunnen sjö vid byn,
                   ännu på 1800-talet en mosse, och numera namn på en gård vid den forna sjön. Förleden i sjönamnet är ordet
                   stav, dock obekant i vilken betydelse, kanske ’råmärke’ eller ’rest sten (för kultutövning)’.  

                   
                   Stala sn,
                   Orusts östra hd
                   Bohuslän.
                    (a) Stadhlla 1399. – Socknen har fått sitt namn efter en gård. Det innehåller plural form (se inl. 3.3.1)
                   av fvn. st˛oðull, norska dialekters støl, stul ’säterbyggnad (jämte platsen däromkring)’.  

                   
                   Stallarholmen tätort,
                   Toresunds och Ytterselö snrSelebo hd
                   Södermanland.
                    Stallereholmen 1549. – Tätorten är framvuxen vid ett färjeställe (och i senare tider ångbåtsstation) med
                   detta namn. Förleden innehåller ordet stallare ’person (i hög ställning) med uppsyn över kungs eller stormans
                   stall och hästar (ofta med ansvar också för kungens resor, krigsmakten till lands o.d.)’, i vissa trakter
                   ’stallarbetare, hästskötare’. Vilken av betydelserna som det rör sig om här är oklart. Efterleden innehåller
                   ordet holme. Namnet bör ha avsett det näs i Toresunds socken som hyser färjestället, längre tillbaka en holme
                   (enligt vissa uppgifter två holmar kallade Stallarholmarna).  

                   
                   Staloluokta samiskt viste,
                   Padjelanta nationalpark,
                   Jokkmokks sn
                   Lappland.
                    – Namnet är givet efter den vik i Virihávrre vid vilken vistet är beläget. Det
                   är en försvenskning av lulesam. Stáloluokta, sammansatt av genitiv singularis av stállo ’dum, grym
                   människoätande jätte (i samisk folkdiktning)’, en i samiska ortnamn inte ovanlig förled, och luokta
                   ’vik’. xyzxyz  

                   
                   Stalon underjordiskt kraftverk i
                   övre Ångermanälven,
                   Vilhelmina sn
                   Lappland.
                    – Namnet ingår som förled i flera namn i trakten. Det är en försvenskning av genitivformen av sydsam.
                   staaloe ’dum, grym människoätande jätte (i samisk folkdiktning)’, jfr Staloluokta.  

                   

                      
                   
                

                   
                
                

                   

                   
                      Bild 67. Stavgard. Kämpgravarna – husgrunder från äldre järnålder – utgör
                         ett karakteristiskt inslag i det gotländska landskapet, som människor i
                         alla tider haft behov av att relatera sig till. Enligt ett förslag är det
                         dessa platser som kallats stavgardar. Bilden visar en gräsbevuxen
                         husgrund i det vackra änget Stavgard i Hörsne socken. Foto: Per
                         Vikstrand.
                   
                
                

                   
                

                   
                   Stamnared sn,
                   Himle hd
                   Halland.
                    (i) Staffnærydh 1478 (avser kyrkbyn). – Sockennamnet, som är belagt från 1400-talets början, är lånat
                   från kyrkbyn. Förleden kan innehålla fda. *Stafni, en biform till mansbinamnet fda. Stafn,
                   egentligen med innebörden ’stäv (på ett skepp)’. Efterleden är ryd ’röjning’.  

                   
                   Stanstorp byar,
                   Nevishögs snBara hd
                   Bosjöklosters snFrosta hd
                   Skåne.
                    Staffanstorp.  

                   
                   Starby sn,
                   Södra Åsbo hd
                   Skåne.
                    (de) Starby 1404. – Socknen har sitt namn efter kyrkbyn. Dess efterled är by
                   ’gård; by’ och dess förled sannolikt växtbeteckningen starr.  

                   
                   Starrkärr sn,
                   Ale hd
                   Västergötland.
                    Starker sokn 1415. – Sockennamnet är givet efter kyrkbyn. Det är sammansatt av växtbeteckningen starr
                   och kärr. Vid byn finns kärrmark.  

                   
                   Stattena stadsdel,
                   Helsingborgs stad
                   Skåne.
                    Stattena 1787. – Stadsdelsnamnet betecknade ursprungligen ett fattighus vid Ängelholmsvägen.
                   Det i Skåne mycket vanliga bebyggelsenamnet Stattena (vars betoning ligger på andra stavelsen)
                   betyder egentligen ’stå ensam!’. Eftersom Stattena-bebyggelserna genomgående betecknar enstaka hus
                   som ligger (har legat) ensligt, är innebörden dock snarast ’det som står ensamt’.  


                      
                      Stavby sn,
                      Olands hd
                      Uppland.
                       (Jn) parochia Stalby 1291, (De) Staby 1312, Stafby 1375. – Namnet, som är övertaget från kyrkbyn,
                      har som efterled by ’gård; by’. Förleden innehåller ett mångtydigt stav som
                      bl.a. kan syfta på gränsmärken, klippstup eller resta stavar som haft en funktion i den
                      förkristna kulten.  

                      
                      Stavgard ägonamn,
                      Gotland.
                       – Ägonamnet Stavgard förekommer ett 50-tal gånger på Gotland och ska rimligen sammanhållas med det
                      från Gutalagen och Gutasagan kända stafgardher. Ordet omtalas där två gånger, i båda fallen i samband
                      med den förkristna religionen. Berömt är Gutalagens stadgande att »ingen må åkalla hult eller högar
                      eller hedniska gudar, helgedomar eller stavgårdar». Utifrån detta sammanhang har stafgardher vanligen
                      uppfattats som syftande på något slags heliga platser eller kultplatser i förkristen tid. Språkligt
                      sett kan det avse antingen en inhägnad av stavar eller också en inhägnad – gård – runt en eller flera
                      stavar, och båda alternativen har övervägts. Enligt ytterligare ett förslag skulle betydelsen vara
                      ’(plats med) järnåldershusgrund(er)’, motiverat av att det vid ungefär hälften av de kända
                      Stavgård-lokalerna finns husgrunder från järnåldern, s.k. kämpgravar. En sådan tolkning är dock svår
                      att förena med den språkliga innebörden av ordet. Det förefaller mest rimligt, att namnen innehåller en
                      gammal hägnadsterm, jfr dialektordet stavgård ’gärdesgård’, vilken av allt att döma har kunnat användas
                      om hägnader för rituella ändamål. Många Stavgard-namn är knutna till små höjder i gammal ängesmark,
                      vilket måhända säger något om lokaliseringen av dessa sakrala platser, och det är väl heller inte helt
                      uteslutet att järnåldershusgrunderna på något sätt är relaterade till dem.
                      Litteratur: Ola Kyhlberg, Gotland mellan arkeologi och historia (1991), s. 105–16; Ingemar Olsson,
                      Gotlands stavgardar. En ortnamnsstudie (1976); dens., Stavgards-problemet – ännu en gång, i Fornvännen 87
                      (1992), s. 91–97; dens., Gotländska ortnamn (1994), s. 139–47. – Bild 67.  

                

                   
                

                

                   
                
                

                   
                

                   
                   Stavnäs sn,
                   Gillbergs hd
                   Värmland.
                    (de) Stauanæs 1353. – Sockennamnet åsyftar kyrkans läge på ett näs i Söljeflagan. Förleden är genitiv
                   pluralis av stav, som i ortnamn bl.a. kan syfta på gränsmärken, klippstup eller resta stavar som haft
                   en funktion i den förkristna kulten. 

                   
                   Stavre tätort, by,
                   Revsunds sn
                   Jämtland.
                    (j) Stafrom 1410 (avser byn). – Namnet är ursprungligen en pluralform av det norrländska dialektordet stavar
                   ’smågran’. Tätorten har fått namn dels av byn, dels av järnvägsstationen Stavre på bansträckan Bräcke–Östersund,
                   öppnad 1879.  

                   
                   Stavreviken tätort,
                   Hässjö sn
                   Medelpad.
                    – Tätorten har vuxit fram kring den år 1924 öppnade järnvägslinjen och en poststation, som 1926 bytte
                   namn från Fjöl till Stavreviken. Tätorten har fått sitt namn från byn Stavre (i Staffra 1513).
                   Denna är belägen nära sockengränsen, och namnet har ansetts syfta på att gränslinjen ska ha markerats
                   med en stav, fsv. stavur, dialekternas staver. Det i ångermanländska och västerbottniska dialekter
                   förekommande stavar ’smågran’ kan också tänkas ingå i namnet.  

                   
                   Stavsjö gd,
                   Stafsinge snFaurås hd
                   Halland.
                    Stafsinge.  

                   
                   Stavsjö tätort, bruksegendom,
                   Kila snJönåkers hd
                   Södermanland.
                    – Det på 1600-talet tillkomna bruket har fått sitt namn från gården Stavsjö (Stafsiön 1642), som i sin
                   tur erhållit det från det intilliggande Stavsjön. Namnet innehåller väl snarast stav i betydelsen
                   ’gränsmärke’. Det har antagits att gränsen mellan Södermanland och Östergötland i gammal tid haft en annan
                   sträckning än nu och gått fram vid sjön. Bruket har givit namn åt den långt från Stavsjö belägna Stavsjö
                   järnvägsstation vid Östra stambanan. Tätorten har vuxit fram i anslutning till bruket.  

                   
                   Stavsnäs tätort,
                   Djurö snVärmdö skg
                   Uppland.
                   (i) Stafnæs 1410, Stafznäs 1584. – Tätorten har övertagit sitt namn från byn Stavsnäs. Förleden innehåller
                   stav, här möjligen i betydelsen ’sjömärke’. Efterleden är näs, snarast syftande på den förträngning mellan
                   fjärden Stråket och viken Östersjöviken på vilken byn varit belägen.  

                   
                   Steg gårdar,
                   Rogsta sn
                   Hälsingland.
                    Nordanstig.  

                   
                   Stegeborg gods,
                   Skällviks snHammarkinds hd
                   Östergötland.
                    Stækaborgh 1310. – Namnet avsåg ursprungligen en på Stäkholmen i Slätbaken belägen borg. Sedan denna raserats
                   i början av 1700-talet kom namnet att överföras på gården Södra kungsladugården. Ortnamnet innehåller fsv.
                   *stæk ’påle’ e.d., som här troligen använts om försvarsanordningar (förpålningar) i vattnet vid borgen.  

                   
                   Steglarp by,
                   Fuglie snSkytts hd
                   Skåne.
                    Stiellerop 1537, Steylerup 1570-talet. – Byns namn innehåller i förleden genitiv pluralis av fda. stæghl
                   ’påle’ o.d., dock med oviss syftning. Efterleden är torp ’nybygge’.  

                   
                   Stehag sn, tätort,
                   Onsjö hd
                   Skåne.
                   (de) Stothæhaghæ 1302 avskr. (avser kyrkbyn), Stødhafve S. 1541, Stehafve S. 1542. – Sockennamnet, som
                   är givet efter kyrkbyn, innehåller fda. stoth ’hästflock’ och hage i betydelsen ’inhägnad’ och åsyftade
                   alltså ursprungligen en inhägnad där hästar gick i bet. Tätorten, belägen ca 1 km nordväst om kyrkbyn,
                   har vuxit fram kring en järnvägsstation, öppnad 1858.  

                   
                   Stek äldre namn på gården Berg,
                   Källsjö snFaurås hd
                   Halland.
                    Berg.  

                   
                   Steken by,
                   Angereds snVättle hd
                   Västergötland.
                    Gårdsten.  

                   
                   Stekenjokkgruvan nedlagd gruva,
                   Vilhelmina sn
                   Lappland.
                    – Namnet på den 1988 nedlagda gruvan är en försvenskning av sydsam. Stihkenjohke, givet efter en bäck,
                   vars namn i sin tur är givet efter fjället Stihke (försvenskat Stikken). Bäcknamnet innehåller genitiv
                   av fjällnamnet, vars betydelse inte är känd, och johke ’större bäck, å’.  

                   
                   Stenberga sn,
                   Östra hd
                   Småland.
                    ecclesie Stenabergh 1337. – Socknen har troligtvis fått sitt namn efter prästgården. Namnet syftar
                   sannolikt på förekomst av berghällar vid bebyggelsen.  

                   
                   Stenbrohult sn,
                   Allbo hd
                   Småland.
                    ecclesie Stenbrohult 1337. – Socknen synes ha fått sitt namn efter en gård. Det har givits efter läget
                   vid en stenbro, ett slags väganläggning i sankmark. Efterleden är hult.  

                   
                   Stenby, Västra, Östra snr,
                   Östergötland.
                    Västra Stenby och Östra Stenby.  

                   
                   Steneby sn,
                   Vedbo hd
                   Dalsland.
                    Stenabygdh 1330-talet, Steneby gard 1502. – Socknen kan ha fått sitt namn från prästgården. Den ursprungliga
                   efterleden bygd kan i så fall betyda ’nyodling; nybygge’ e.d. Innebörden av förleden är  oklar. En tradition
                   gör gällande att det funnits »domarestenar» söder om kyrkan, nära sjön Iväg.  

                   
                   Stenestad sn,
                   Södra Åsbo hd
                   Skåne.
                   (imod) Stenestade 1503 avskr. (avser kyrkbyn). – Sockennamnet, lånat från kyrkbyn, är sammansatt av
                   genitiv pluralis av sten, med syftning på stenig terräng, och sta(d).  

                   
                   Stengårdshult sn,
                   Mo hd
                   Småland.
                    (i) Stengarshulth 1462. – Socknen har fått sitt namn från gården Stengårdshult, som är socknens gamla
                   prästgård. Namnets förled är genitiv av en motsvarighet till finlandssvenska och estlandssvenska
                   dialekters stengård ’inhägnad av sten’. Efterleden är hult.  

                   
                   Stenhammar slott,
                   Flens stad
                   Södermanland.
                    (i) Slædhambre 1399, Steenhammar 1717. – Slottet, vars huvudbyggnad man började uppföra 1658, efterträdde en
                   gård. Gårdens mer exakta läge är inte närmare känt. Namnet ändrades från Slädhammar till Stenhammar vid tiden
                   för slottsbygget. Förleden Sten- lär syfta på ett år 1647 på platsen uppfört stenhus med torn. Det nya namnet
                   finns belagt från ca 1660. Förleden i det äldre namnet Slädhammar sammanhänger bland annat med släde och den
                   äldre svenskans slida ’glida, halka, slira’ och kan syfta på något sluttande i terrängen, på vinterkörning
                   eller på ett ställe där man har tagit slädvirke. Efterleden är hammar ’stenig höjd, stenbacke.  

                   

                      
                   
                

                   
                
                

                   
                
                

                   
                

                   
                   Stenhamra tätort,
                   Sånga snFärentuna hd
                   Uppland.
                    – Tätortens namn är övertaget från det stenhuggeri som anlades på Bålberget vid slutet av 1800-talet.
                   Möjligen kan namnet dock vara äldre. Ordet sten har i uppländska ortnamn ofta betydelsen ’fornborg’ och
                   en sådan finns på platsen. Efterleden innehåller dialektordet hammar ’stenig höjd, stenbacke’.  

                    
                    Stenhuse gd,
                    Sanda sn
                    Gotland.
                     Stenstugu.  

                   
                   Steninge sn, tätort,
                   Halmstads hd
                   Halland.
                    (in) Steningæ 1355. – Tätorten ligger inte vid kyrkan utan är framvuxen kring Steninge glasbruk och badorten
                   Steninge strand. Socknen har övertagit kyrkbyns namn. Detta är en bildning med -inge
                   till ordet sten. Socknen har beskrivits som en bergig trakt med stenbunden jordmån.  

                   
                   Steninge gods,
                   Husby-Ärlinghundra snÄrlinghundra hd
                   Uppland.
                   (de) Stenungum 1299. – Namnet innehåller en plural inbyggarbeteckning stenungar (-inge)
                   bildad till ordet sten. Detta kan här antingen syfta på den steniga terrängen vid den gamla bytomten eller
                   också på en fornborg på Västerängsudd. Ordet sten i betydelsen ’fornborg’ är välkänt från andra ortnamn.  

                   
                   Stenkumla sn,
                   Gotland.
                   (i) Stenkommelthing 1412 (avser tinget, se nedan). – Namnet återgår tillsammans med sockennamnet Träkumla
                   (Trekumblum 1300-talet) sannolikt på ett ursprungligt *Kumla, innehållande kummel ’(grav)minnesmärke’,
                   dock med oklar syftning (kumla). Förlederna Sten- och Trä- kan ha fogats till
                   sockennamnen i samband med att en stenkyrka uppfördes i nuvarande Stenkumla, medan Träkumla ännu hade kvar
                   sin äldre träkyrka. Gotland var i äldre tid indelat i distrikt som kallades ting. Ett sådant ting hette
                   Stenkumla ting, och det är detta som det äldsta belägget avser. Relationen mellan socken- och
                   tingsindelningen är omdebatterad.  

                   
                   Stenkvista sn,
                   Österrekarne hd
                   Södermanland.
                   (De) Stenquistæ 1314? – Socknen har fått sitt namn från en tidigt uppdelad kyrkby. Det plurala (se inl. 3.3.1)
                   ortnamnet har äldst åsyftat en utskjutande och stenig, något upphöjd terrängformation nära kyrkan.  

                   
                   Stenkyrka sn,
                   Tjörns hd
                   Bohuslän.
                   (a) Stæin kirkinu 1387 avskr. – Byggnadsmaterialet i Bohusläns äldsta kyrkor var vanligen trä, och det
                   förhållandet att kyrkan var byggd av sten var tydligen så anmärkningsvärt att socknen har fått sitt
                   namn härav.  

                      
                      Stenkyrka sn,
                      Gotland.
                       Stainkirchiu 1300-talets mitt (Gutasagan). – Namnet hör troligen till en välbelagd sockennamnstyp
                      som utgår från kyrkans utseende, ålder eller byggnadsmaterial, t.ex. Lillkyrka
                      och Stenkyrka i Tjörns hd, Bohuslän (jfr socken). Då
                      kyrkan är uppförd på mark som hör till gården Stenstugu, kan man emellertid
                      inte utesluta att namnet utgör en sammandragning av ett ursprungligt *Stenstugukyrka. Gutasagan omtalar
                      Likair den vise som lät döpa sig och byggde den första kyrkan på norra Gotland »på den plats som nu
                      kallas Stenkyrka». På en gravsten i Stenkyrka omtalas en Licnatvs de Stenstvfv (’Liknat från Stenstugu’)
                      som dog år 1200, jfr gårdnamnet Licknatte (Lingnatt 1608). Namnformerna Likair och Liknat
                      samt kopplingen till Stenkyrka kan tyda på släktskap dem emellan. Likair den vise ska sannolikt kopplas
                      till den gamla centralort på norra Gotland vars centrum legat vid Stenkyrka och som indiceras bl.a.
                      av namnet Tune (Tune 1614; tuna). Likair har också satts i samband med namnet
                      Lickershamn (Leerkersshampn 1653), Stenkyrka sockens naturliga hamnplats.  

                      
                      Stensele sn, tätort,
                      Lappland.
                       – Sockennamnet är övertaget från kyrkbyn. Namnet innehåller sten och sel ’lugnvatten i å eller
                      älv’ med ursprunglig syftning på Umeälvens lopp vid byn. Förhållandet till ortens liktydiga
                      umesamiska namn Geärggiesuvvane är oklart.  

                      
                      Stensjön tätort,
                      Björkö snÖstra hd
                      Småland.
                       – Tätorten, som har vuxit fram vid den år 1874 öppnade järnvägslinjen, har fått namn efter den
                      intilliggande Stensjön.  

                      
                      Stenstorp sn, tätort,
                      Gudhems hd
                      Västergötland.
                       Stødhvngxstorp 1397. – Socknen har fått sitt namn från kyrkbyn. Det innehåller i efterleden
                      torp ’nybygge’ och i förleden troligen mansnamnet fsv. Stødhing eller Stødhung.
                      Tätorten ligger i anslutning till sockenkyrkan och platsens järnvägsstation.  

                      
                      Stenstugu vanligt gårdnamn,
                      Gotland.
                       – Namnet uppträder ett 20-tal gånger, därtill finns två Stenstugårds i Ekeby (Stenhusgarde 1523) och
                      Viklau (Stenstugårds 1653) socknar samt ett Stenhuse i Sanda socken (Stienhuse 1614). Stenstugu innehåller
                      snarast ett sammansatt ord stenstuga ’av sten uppförd stuga’. Ordet stuga, fsv. stuva, tycks under
                      medeltiden ha varit den normala benämningen på gårdens boningshus, och namnen har uppfattats som ett
                      minne från den tid då man började uppföra hus av sten istället för av trä, vilket bör ha skett under
                      tidig medeltid. Det äldsta belägget för ett Stenstugu-namn är från år 1200 (Stenkyrka),
                      vilket visar att namnen kunnat bildas åtminstone under 1100-talet. Ett stort antal medeltida stenhus är
                      kända från den gotländska landsbygden, bl.a. från Stenstugårds i Viklau socken och Stenhuse i Sanda socken.
                      Från arkeologiskt håll har man velat relatera Stenstugu-namnen till en tidig territoriell indelning av
                      Gotland, och namnen har av vissa författare snarast uppfattats som resultatet av en centralt styrd
                      namngivning. Som argument har man bl.a. pekat på namnens jämna fördelning över ön. Möjligheterna för en
                      extern namngivare eller namngivarkrets att påverka namnbruket i enskilda bygder måste dock ha varit
                      mycket små under tidig medeltid. Däremot är det rimligt att namnen är kopplade till en samhällselit som
                      tidigt hade möjlighet att uppföra prestigefyllda hus av sten. Stenstugunamnens stora genomslag i
                      gårdnamnskicket hänger sannolikt samman med den kraftiga omstrukturering av det gotländska
                      bebyggelsenamnsskicket som resulterade i de karakteristiska och förhållandevis unga gårdnamnen av typen
                      personbeteckningar i genitiv och namn på -arve (arve). Återkommande namn som t.ex.
                      Smiss, Mickels, Hägvalds, Bosarve och Stenstugu tyder på att denna
                      omstruktureringsprocess i någon mån skett i form av namngivning utifrån ett givet ortnamnsförråd.
                      Litteratur: Åke Hyenstrand, Socknar och stenstugor. Om det tidiga Gotland. Med
                      bidrag av Anders Carlsson (1989); Ola Kyhlberg, Gotland mellan arkeologi och
                      historia (1991), s. 105–16; Ingemar Olsson, I marginalen på ett par
                      doktorsavhandlingar i arkeologi, i Fornvännen 79 (1984), s. 200–03.  


                   

                      
                   
                

                   
                

                

                   
                
                

                   
                


                   
                   Stenstugårds gårdar,
                   Ekeby och Viklau snr
                   Gotland.
                    Stenstugu.  

                   
                   Stensö ö, bostadsområde,
                   Kalmar stad
                   Småland.
                    Stensøø 1506. – Förleden i namnet innehåller genitiv av ordet sten, här med kollektiv innebörd. Det syftar
                   på den rikliga förekomsten av sten på ön i form av block och röse-liknande anhopningar.
                   Efterleden är ö. xyzxyz   

                   
                   Stenum sn,
                   Valle hd
                   Västergötland.
                    Steneems sokn 1397. – Socknen har fått sitt namn från kyrkbyn. Det är sammansatt av sten och
                   hem ’boplats; gård’. Terrängen vid kyrkbyn är mycket stenig.  

                   
                   Stenungsund kn, tätort,
                   Norums snInlands Nordre hd
                   Bohuslän.
                    – Samhället har fått namn efter läget vid sundet mellan fastlandet och Stenungsön. I förleden ingår bynamnet
                   Stenung (j Steinungum 1388). Detta är en bildning till ordet sten med betydelsen ’Stenkullen’, väl syftande
                   på Vetteberget, kring vilket byns gårdar ligger. Om den ursprungliga pluralformen se inl. 3.3.1.  

                   
                   Stenåsa sn,
                   Möckleby hd
                   Öland.
                    parochie Stenuse 1319. – Sockennamnet, som är övertaget från kyrkbyn, innehåller som de äldre beläggen
                   visar ordet stenhus. Sedan h fallit i sammansättningsfogen har namnet blivit ogenomskinligt och så
                   småningom uppfattats som en sammansättning med ås. Bakgrunden till namnet kan vara tidigmedeltida
                   stenhusbebyggelse på en fogde- eller sätesgård.  

                   
                   Stiby sn,
                   Järrestads hd
                   Skåne.
                   (in) Stighby 1333 (avser kyrkbyn). – Sockennamnet, som ursprungligen avsåg kyrkbyn, är sammansatt av
                   stig ’mindre gångväg’ och by ’gård; by’.  

                   
                   Stidsvig tätort,
                   Östra Ljungby snNorra Åsbo hd
                   Skåne.
                   (i) Stygswegæ 1503. – Förleden i detta gamla bynamn är troligen genitiv av mansnamnet Stig. Efterleden
                   innehåller dialektordet vege ’(landtunga i) åkrök’, ’sidländ mark vid slingrande vattendrag’ med syftning
                   på läget vid en krök av Pinnån.  

                   
                   Stigberget berg,
                   Klövedals snTjörns hd
                   Bohuslän.
                    Stigfjorden.  

                   
                   Stigberget stadsdel,
                   Göteborgs stad
                   Västergötland.
                    Stegiebergz watz (dvs. Stigbergs vass) 1593. – Namnet avsåg ursprungligen det berg på vilket
                   Masthuggskyrkan nu är belägen. Det betyder ’berget med stigen eller stigarna’ och syftar på att den
                   österifrån kommande strandvägen här fortsatte i en stig över berget.  

                   
                   Stigen tätort,
                   Färgelanda snValbo hd
                   Dalsland.
                   (i) Stighenom 1382. – Tätorten återgår på en by. Namnet innehåller ordet stig, förmodligen med
                   syftning på en gammal färdled mellan Sundals och Valbo härad.  

                   
                   Stigfjorden havsvik mellan
                   Orusts västra och Tjörns hd
                   Bohuslän.
                    Stiefiord 1594. – Namnet är en förkortad form av *Stig(e)bergsfjorden, vars förled innehåller Stigberget,
                   namnet på det höga berget på nordvästra delen av Tjörn. Bergnamnets förled kan innehålla ett ord motsvarande
                   fsv. stighi ’stege, trappa’. Namnet skulle då betyda ’berget med avsatser’.  

                   
                   Stigsjö sn,
                   Ångermanland.
                    Stygsiö 1543. – Någon by eller gård med namnet Stigsjö har inte existerat, utan namnet kan i stället ha
                   givits efter socknens kyrkojord. Ursprungligen har det dock betecknat en sjö, sannolikt nuvarande
                   Långsjön. Förleden är stig, möjligen åsyftande den vinterväg som enligt den medeltida Hälsingelagen gick
                   över byn Älgsjö och som ej långt från kyrkan nådde Långsjön.  

                   
                   Stigtomta sn, tätort,
                   Jönåkers hd
                   Södermanland.
                   (De) Stighatomtum 1314? – Socknen har fått sitt namn från den gamla kyrkbyn. Det plurala (se inl. 3.3.1)
                   ortnamnet innehåller stig ’väg, stig’ och tomt. En huvudväg mellan Nyköping och
                   sydvästra Sörmland går fram vid Stigtomta. Tätorten ligger i anslutning till sockenkyrkan och platsens
                   järnvägsstation.  

                   
                   Staden tätort, gods,
                   Gryts snDaga hd
                   Södermanland.
                    Stjernhof eller Nässelsta 1825. – Tätorten är framvuxen kring en järnvägsstation vid en 1862 öppnad bana
                   och en 1863 inrättad poststation. Dessa var namngivna efter det  närbelägna godset Stjärnhov. Förleden
                   minner om en tidigare ägare, Carl Christian Stiernefelt (1752– 1820), vilken ändrade gårdens namn från
                   Nässelsta till Stjärnhov. Efterleden hov anknyter till andra namn med nobiliserande efterleder
                   (Sturehov, Åkeshov), här möjligen inspirerad av namnet på det
                   angränsande Hovgården. Förleden i gårdens äldre namn Nässelsta (j Netlastom 1368) sammanhänger troligen
                   med Naten och Natån, namn på en intilliggande sjö respektive en å som rinner genom sjön. Ursprunget för
                   Naten och Natån är ett forntida vattennamn på Nat- ’Vattnet, Ån’ e.d. I Nässelsta ingår snarast ett
                   namn, möjligen *Nætle, på ett annat med Naten sammanhängande vattendrag. Efterleden är
                   sta(d).  

                   
                   Stjärnorp sn, gods,
                   Gullbergs hd
                   Östergötland.
                    – Socknen har fått sitt namn från godset Stjärnorp (Skernetorp 1535). Det innehåller i efterleden
                   torp ’nybygge’. Förleden innehåller ett fornsvenskt *skærna ’skåra, nedskärning’,
                   samhörigt med verbet skära, eller ett därtill bildat ånamn *Skærna. Godset ligger vid Stjärnorpebäckens
                   djupt nedskurna lopp.  

                   

                      
                   
                

                   
                
                

                   
                
                

                   
                

                   
                   Stjärnsund brukssamhälle,
                   Husby sn
                   Dalarna.
                    – Namnet är övertaget från ett järnbruk. Detta grundades år 1699 av uppfinnaren och industrimannen Christopher
                   Polhammar (senare Polhem) och finansiären Gabriel Stierncrona och var i drift till 1942. Förleden är hämtad
                   från den senares efternamn. Efterleden innehåller ortens gamla namn Sund, använt år 1553 om ett nybygge och i
                   bruk ännu på 1900-talet. Åtminstone en sträcka av den å som rinner genom bruket har uppfattats som ett sund.  

                   
                   Stjärnsund gods,
                   Askersunds snSundbo hd
                   Närke.
                    (till) Stiernsundh 1661. – Namnet är bildat till släktnamnet Oxenstierna. År 1637 blev godset sätesgård
                   för en medlem av släkten, och i samband därmed gavs namnet. Ett äldre namn är Ölmesund (Ølandæswndh 1331).
                   Förleden i detta är genitiv pluralis av dialektordet öland ’ö; strand’. Efterleden sund syftar på det sund som
                   förbinder Kärrafjärden med sjön Alsen.  

                   
                   Stoby sn, tätort,
                   Västra Göinge hd
                   Skåne.
                   (de) Stocby o. 1170. – Socknen har fått sitt namn från kyrkbyn (nu en tätort). Det synes i förleden innehålla
                   ordet stock, dock med oviss syftning. Efterleden är by ’gård; by’.  

                   
                   Stocka tätort,
                   Harmångers sn
                   Hälsingland.
                    – Tätorten har vuxit fram kring Stocka sågverk. Detta anlades 1857 på mark till byn Stocka, belägen drygt
                   6 km åt nordväst. I bynamnet (Stocka 1535) ingår pluralis av stock. Namnet torde ursprungligen ha syftat på
                   en enkel broanläggning bestående av stockar. Det är mindre troligt att namnet från början avsett gillerstockar
                   för djurfångst eller bi-stockar för biodling.  

                   
                   Stockamöllan tätort,
                   Billinge snOnsjö hd
                   Skåne.
                    Stochemøllen 1664. – Tätorten har vuxit fram kring en trä-förädlingsindustri, grundad 1906. Namnet,
                   som innehåller ett i skånskan förekommande ord stockamölla ’sågverk’, har ursprungligen åsyftat en
                   vattendriven såg i Rönne å.  

                   
                   Stockaryd sn, tätort,
                   Västra hd
                   Småland.
                    (in) Stoccaryd 1282 avskr. – Kyrkbyn (nu en tätort) har givit socknen dess namn, som i förleden innehåller
                   genitiv pluralis av fsv. stokker ’stock’, troligen åsyftande virkestäkt eller en stockbro. Efterleden är
                   ryd ’röjning’.  

                   
                   Stockby f.d. gd,
                   Danderyds snDanderyds hd
                   Uppland.
                    Stocksund.  

                   
                   Stockholm Sveriges huvudstad,
                   Södermanland och Uppland.
                    Stokholm 1252. – Namnet Stockholm hör till de klassiska problemen i svensk ortnamnsforskning. Formellt är
                   namnet dock klart: det utgör en sammansättning av fsv. stokker ’stock’ och holmber ’ö’, det senare en sidoform
                   till vårt vanliga holme. Vanligen har man också antagit att namnet ursprungligen avsett Stadsholmen (Gamla Stan).
                   Att Stockholm tidigt lockat till spekulationer visas av de från 1600-talet kända traditionerna om att staden
                   fått sitt namn genom att invånarna i Sigtuna eller Birka sänt iväg en stock fylld med rikedomar för att hitta
                   en lämplig plats för en ny stad. Hypoteser om att stock i namnet syftar på en bro eller spång, en gränspåle,
                   en fallstock för djurfångst, fasta fiskredskap eller en stolpe rest på en marknadsplats har figurerat, liksom
                   tanken på att stock här betyder ’stubbe’ eller har använts om vatten som »stockar sig», dvs. hejdas i sitt
                   lopp, trängs ihop eller sväller. Alla dessa förslag måste betraktas som mindre troliga. Den vanligaste
                   tolkningen har dock varit att stock syftat på farledshinder av stockar i Norrström. Vid de arkeologiska
                   undersökningarna på Helgeandsholmen under 1970-talet påträffades ekstockar – både lösa och i konstruktioner
                   – som kan utgöra lämningar av en sådan spärr. Virket är daterat till början av 1000-talet. Är detta bakgrunden
                   till namnet är det möjligt att det inte ursprungligen avsett Stadsholmen utan någon av de mindre holmar som
                   funnits i Norrström. Ett gammalt förslag som nyligen aktualiserats är att stock här skulle betyda ’gränsmärke’
                   eller ’gräns’ och syfta på Stadsholmens läge på landskapsgränsen mellan Uppland och Södermanland. En sådan
                   innebörd av ordet stock kan dock inte säkert beläggas.  

                      
                      Stockholm-Arlanda flygplats
                      nordöst om Märsta
                      Uppland.
                       Arlanda.  

                      
                      Stockholms län län,
                       (j) Stocholms læn 1454. – Länet upprättades 1641 men var
                      förenat med Uppsala län 1649–1714. Det omfattar delar av Södermanland och
                      Uppland och har sitt namn efter Stockholm.  

                        
                        Stockholms-Näs äldre namn på Kungsängen,
                        Bro hd
                        Uppland.
                        Kungsängen.  

                      
                      Stockkumla hgd,
                      Dingtuna snTuhundra hd
                      Västmanland.
                       kumla.  

                      
                      Stocksund kommundel,
                      Danderyds kn
                      Uppland.
                       – Namnet avsåg från början sundet mellan Lilla Värtan och Edsviken. Det hänger samman med bynamnet
                      Stockby och kan uppfattas som en sammandragning av ett ursprungligt *Stockbysund. Stockby är sammansatt
                      av ordet stock och by ’gård; by’. Förledens stock är flertydigt; man har bl.a.
                      tänkt sig att det kan syfta på tjocka, topphuggna trädstammar brukade vid lövtäkt. Stadsdelen Stocksund
                      leder sitt ursprung tillbaka till slutet av 1880-talet, då villasamhället Stocksunds villaparker
                      anlades i närheten av den 1885 öppnade järnvägsstationen Stocksund.  

                      
                      Stola gods,
                      Strö snKållands hd
                      Västergötland.
                      (j) Stoordha 1449. – Det plurala (se inl. 3.3.1) ortnamnet innehåller fsv. *stordh, motsvarande fvn.
                      storð ’ungskog, buskskog’.  

                      
                      Stommen vanligt gårdnamn,
                       Dalsland, Värmland och Västergötland.
                       – Namnet innehåller fsv. (præsta)stompn ’prästgård’, ett ord som sannolikt är inlånat från forndanskans
                      præstestavn och till sitt ursprung är identiskt med svenskans stam ’fartygsstam, stäv; trädstam’. Ordet
                      avsåg äldst prästgårdar i allmänhet. Efter reformationen har det emellertid kommit att beteckna
                      prästgårdarna i de socknar som blivit annexförsamlingar, medan huvudförsamlingarnas prästgårdar i regel
                      kom att benämnas Prästgården. Ordet stom fick därigenom i kameralt språk småningom innebörden ’åt präst
                      till hans underhåll anslagen f.d. prästgård i annexsocken’.
                      Litteratur: Ivar Lundahl, Ordet stom och gårdnamnet Stommen samt förhållandet
                      mellan sockennamn och gårdnamn i Västergötland, Dalsland och Värmland, i Namn
                      och bygd 33 (1945), s. 162–70.  

                   

                      
                   
                

                   
                

                

                   
                
                

                   
                

                   
                   Stora Alljungen sjöar,
                   Medelstads hd
                   Blekinge.
                    Allgunnen.  

                   
                   Stora Ask ö, by,
                   Östra Eds snNorra Tjusts hd
                   Småland.
                    Askö. xyzxyz  

                   
                   Stora Beddinge by,
                   Tullstorps snVemmenhögs hd
                   Skåne.
                    Lilla Beddinge.  

                   
                   Stora Blåsjön bebyggelse,
                   rostvikens sn
                   Jämtland.
                    Stor-Blåsjön.  

                   
                   Stora Delsjön sjö,
                   Råda snAskims hd
                   Göteborgs stad
                   Västergötland.
                    Delsjön.   

                   
                   Stora Djulö gods,
                   Katrineholms stad
                   Södermanland.
                    (in) Østredyulum et Vestredyulum 1333. – Bebyggelsen, som stammar från järnåldern, var sätesgård
                   redan under medeltiden. I belägget från 1333 omtalas både denna bebyggelse (då Västra Djula) och det
                   angränsande Östra Djulö. Elementet Djul- i ortnamnet, vars äldre form var Djula, har troligen äldst
                   ingått i ett namn på Djulösjön, den intilliggande delen av Nyköpingsåns vattensystem, eller på en längre
                   del av samma vattenled. Detta forntida vattennamn är flertydigt; bland tänkbara tolkningar kan här
                   nämnas en namnbildning med -l- till ordet djur, ett namn åsyftande rik förekomst av älgar eller rådjur.  

                   
                   Stora Dyrön ö, tätort,
                   Rönnängs snTjörns hd
                   Bohuslän.
                    Dyrøen 1528. – Tätorten har fått namn efter ön. Namnet är flertydigt. Det har bl.a. föreslagits innehålla
                   fvn. digr ’tjock, stor’ och betyda ’Storön, Tjockön’. Ön är den största på den sidan om Tjörn. xyzxyz  

                   
                   Stora Essingen stadsdel, ö
                   Stockholms stad.
                    Essingen, Stora och Lilla.  

                   
                   Stora Galtryggen holme,
                   Torpa snÅkerbo hd
                   Västmanland.
                    Galten.  

                   
                   Stora Gla sjö,
                   Glava snGillbergs hd
                   Värmland.
                    Glaffuen 1637, Glaa Siön 1701. – Sjönamnet är sannolikt en bildning, fsv. *Gladhi, i anslutning till det
                   ursprungliga namnet på Glasälven (Glaåkersälven) (Glava), genom vilken den står i
                   förbindelse med Glafsfjorden. Jfr Övre Gla.  

                   
                   Stora Gudings gd,
                   Vallstena sn
                   Gotland.
                    Gudingsåkrarna.  

                   
                   Stora Hammar sn,
                   Skytts hd
                   Skåne.
                   (in) Hambri 1133 avskr. (avser kyrkbyn). – Socknen har sitt namn efter kyrkbyn. Det innehåller dialektordet
                   hammar i betydelsen ’höjd’. Den ursprungliga byn har delats i Stora och Lilla Hammar.  

                   
                   Stora Hamre gd,
                   Östergarns sn
                   Gotland.
                    Katthammarsvik.  

                   
                   Stora Harrie sn,
                   Harjagers hd
                   Skåne.
                    (de) Harthakræ (avser kyrkbyn) 1310, (in) parochia Hardakra makla [’stora’] 1394. – Sockennamnet är
                   givet efter kyrkbyn. Jfr Lilla Harrie.  

                   
                   Stora Herrestad sn, tätort,
                   Herrestads hd
                   Skåne.
                   (In) Heruestadum 1100-talets mellersta del (avser kyrkbyn). – Sockennamnet, givet efter kyrkbyn (nu en tätort),
                   kan i förleden innehålla ett mansnamn fda. *Hærwir. Efterleden är sta(d). Stora
                   tillades redan i början av 1600-talet i syfte att skilja socknen från Östra Herrestad.  

                   
                   Stora Hov gd,
                   Tråvads snLaske hd
                   Västergötland.
                    hov.  

                   
                   Stora Höga tätort,
                   Jörlanda snInlands Nordre hd
                   Bohuslän.
                    Hoffwe 1544. – Tätorten har vuxit upp vid järnvägslinjen och fått namn efter byn Höga. Namnet är dativ
                   singularis eller pluralis av hög. Om formen ursprungligen är singular, har den senare
                   anslutits till de plurala ortnamnen på -a (varom se inl. 3.3.1).  

                   
                   Stora Ire gd,
                   Hangvars sn
                   Gotland.
                    Elinghem.  

                   
                   Stora Isie by,
                   Hemmesdynge snVemmenhögs hd
                   Skåne.
                    Lilla Isie.  

                    
                    Stora Karlsö ö,
                    Eksta sn
                    Gotland.
                     Karlsö, Lilla, Stora.  

                   
                   Stora Kil sn,
                   Kils hd
                   Värmland.
                   (de) Chill 1315. – Socken namnet kan åsyfta en kilformad vik av den nu nästan igenväxta sjön Norra Hyen,
                   som tidigare sträckt sig västerut fram mot gården Apertin. Här låg den gamla sockenkyrkan. Stora tillades
                   1886 i syfte att skilja socknen från Visnums-Kil. Tätorten Kil söder om den
                   nuvarande sockenkyrkan har vuxit fram kring en järnvägsstation vid nordvästra stambanan och har fått ge
                   namn åt Kils kommun. 

                    
                    Stora Kopparberg sn,
                    Dalarna.
                     Kopparbergs län.  

                    
                    Stora Köpinge sn,
                    Herrestads hd
                    Skåne.
                     Køping 1201 sen avskr. (avser kyrkbyn), ecclesie Køpingh 1338 avskr. – Sockennamnet, som ursprungligen
                    avsåg kyrkbyn, innehåller en stelnad form i dativ singularis av fda. køping ’handelsplats’. Kyrkbyn
                    Stora Köpinge och dess grannby Lilla Köpinge utgjorde äldst en gemensam by. Stora och Lilla tillades
                    redan under 1300-talet för att skilja byarna åt. Jfr Köpingebro. 

                   
                   Stora Le sjö,
                      Dalsland och Värmland.
                    Læ 1273? – Sjönamnet är troligen bildat till ett ord motsvarande fvn. hlér ’sjö, hav’.  

                   
                   Stora Levene tätort,
                   Levene snViste hd
                   Västergötland.
                    Levene.  



                   
                   Stora Lulevatten sjö,
                   Gällivare och Jokkmokks snr
                   Lappland.
                    Lulatresk 1539. – Namnet är bildat till Luleälven. Efterleden vatten har
                   betydelsen ’sjö’. Ett äldre namn är Lulejaure, vars efterled jaure är en
                   äldre stavningsform av lulesam. jávrre ’sjö’. I sjöns nuvarande samiska namn Stuor Julevu har den
                   särskiljande förleden stuor ’stor’, ett nordiskt lånord, tillkommit som en anpassning till det
                   svenska namnet.  

                   
                   Stora Luleälven älv,
                   Jokkmokks sn
                   Lappland.
                    Luleälven.  

                   
                   Stora Lundby sn,
                   Vättle hd
                   Västergötland.
                    Lundby sokn 1399. – Socknen har fått sitt namn från (präst)gården Lundby. Förleden innehåller lund,
                   efterleden är by ’gård; by’. Socknen har sedan 1907, och ibland även tidigare,
                   kallats Stora Lundby. Namnleden Stora skiljer socknen från Norra Lundby och
                   Södra Lundby i samma landskap.  

                   

                      
                   
                

                   
                
                

                   
                
                

                   
                

                   
                   Stora Malm sn,
                   Oppunda hd
                   Södermanland.
                    Maalm 1334. – Namnet innehåller ordet malm i betydelsen ’sand; sandig (skogs)mark’. Socknen har fått
                   sitt namn från den av grusåsar med tillhörande sandmarker omgivna bygden omkring kyrkan. Namnleden Stora
                   särskiljer denna socken från Lilla Malma socken i samma landskap.  

                   
                   Stora Mellby sn, tätort,
                   Bjärke hd
                   Västergötland.
                    Parochia Midhelby 1447. – Socknen har fått namnet Mellby från kyrkbyn. Det innehåller förleden Midhal-
                   ’mellan-’ och efterleden by ’gård; by’. Sedan 1886 är socknens officiella namn
                   Stora Mellby. Namnleden Stora särskiljer socknen från bl.a. Mellby socken i
                   Kållands härad i samma landskap. Tätorten har vuxit fram i anslutning till sockenkyrkan.  

                   
                   Stora Mellösa sn, tätort,
                   Askers hd
                   Närke.
                    (De) Mæþaløso 1314? – Socknen har fått namn efter byn Mellösa. Namnet, vars efterled troligen är
                   lösa ’glänta; äng’, har bl.a. tolkats som ’Mellanängen’. Tillägget Stora har
                   gjorts på 1900-talet för att skilja socknen från Mellösa i Södermanland.  

                   
                   Stora Runhällen torp,
                   Västerlövsta snSimtuna hd
                   Västmanland.
                    Runhällen.  

                   
                   Stora Råby sn,
                   Torna hd
                   Skåne.
                   (Jn) villa Raby maiore [’stora’] 1100-talets mellersta del (avser kyrkbyn). – Sockennamnet avsåg
                   ursprungligen kyrkbyn. Det innehåller i förleden troligen rå ’gränsmärke’, i så fall med syftning på
                   läget vid gränsen mot Bara härad. Efterleden är by ’gård; by’. Kyrkbyn Stora Råby
                   och det intilliggande Lilla Råby i Lund utgjorde äldst sannolikt en gemensam by.  

                   
                   Stora rör samhälle,
                   Högsrums och Glömminge snr
                   Slättbo och Algutsrums hd
                   Öland.
                    – Namnet innehåller ordet rör ’stenröse’ och syftar på ett rör som utgjorde gränsmärke mellan de båda
                   distrikt (Norra och Södra motet) som Öland förr var indelat i. Ett postkontor med namnet
                   Stora rör  öppnades här redan 1750.  

                   
                   Stora Segerstad gods,
                   Reftele snVästbo hd
                   Småland.
                    Sigherstathæ 1380. – Granngården kallas Lilla Segerstad. Se vidare
                   Segerstad,sn, Grums hd, Värmland.  

                   
                   Stora Sjöfallet vattenfall,
                   nationalpark,
                   Gällivare och Jokkmokks snr hd
                   Lappland.
                    – Det numera torrlagda vattenfallets lulesamiska namn är Stuor Muorkke, av
                   ett äldre Stuor Muorkkegårttje. Stuor ’stor’ är ett nordiskt lånord, muorkke
                   betyder ’landremsa mellan farbara vatten, ed’ och gårttje ’vattenfall’. Kring fallet bildades år
                   1909 en nationalpark med samma namn.  

                   
                   Stora Skedvi sn,
                   Dalarna.
                    (de) Schedui 1297, Skedwi Sockn, som ock kallas Stora Skedwi 1757. – Socknen kallades äldst,
                   liksom i våra dagars folkspråk, enbart Skedvi. Sockennamnet var övertaget från nuvarande Kyrkbyn.
                   Tillägget Stora gjordes i mitten av 1700-talet för att skilja namnet från det västmanländska
                   Skedvi (senare Västra Skedvi). Se vidare Skedevi.  

                   
                   Stora Slågarp sn,
                   Skytts hd
                   Skåne.
                    (de) Slokethorp 1300-talets mitt (avser kyrkbyn), Store Slogerup 1561. – Det från kyrkbyn lånade
                   sockennamnet innehåller i efterleden torp ’nybygge’. Förleden har antagits
                   innehålla ett mansnamn fda. *Sloki. Kyrkbyn och kyrkbyn i grannsocknen Lilla Slågarp
                   utgjorde ursprungligen en enda by. Härigenom och på grund av att det inte är känt, när de båda socknarna
                   tillkom, är det ovisst om det äldsta belägget avser Stora eller Lilla Slågarp.  


                      
                      Stora Tuna sn,
                      Dalarna.
                      (de) Tunum 1333. – Sockennamnet, som innehåller tuna, bör ha övertagits
                      från en bebyggelse som omfattade den nuvarande prästgården med grannbyar, förmodligen också Fornby.
                      Tillägget Stora påträffas första gången 1726. Valet av just denna bestämning har kanske gjorts med
                      tanke på socknens särskilt i äldre tid betydande storlek. I lokalspråket lever ännu det enkla
                      Tuna.  

                      
                      Storavan sjö,
                      Arjeplogs och Arvidsjaurs snr
                      Lappland.
                       Storeafwan 1650. – Namnets efterled är bestämd form av ava, som i norrländska dialekter har betydelsen
                      ’(ofta säckformig) vik el. bukt i vattendrag’. Sjöarna genomflyts av Skellefteälven. Sjöns umesamiska
                      namn har ansetts återspegla ett äldre *Bodavan, jfr Storbodfjärden, en av
                      vikarna i sjön. Namnets nuvarande uttal Buovđđahávva tyder dock på att förleden innehåller buovđđa ’berg,
                      som är kalt på toppen’.  

                      
                      Stora Vika tätort,
                      Sorunda snSotholms hd
                      Södermanland.
                       Vika 1535 (avser en by). – Tätorten har snarast namn efter den stenindustri i anslutning till vilken
                      den på 1940-talet växte fram. Industrin hade i sin tur namn efter den nu försvunna byn Stora Vika,
                      som 1948 fick lämna plats för ett kalkstensbrott. Namnet innehåller plural form (se inl. 3.3.1) av
                      vik och har ursprungligen avsett en nu till större delen uppgrundad, mindre vik på östsidan av
                      Fållnäsviken. Stora har lagts till byns namn för att skilja denna från den avsöndrade gården
                      Lilla Vika.  

                      
                      Stora Värtan fjärd,
                      Danderyds skg
                      Uppland.
                       Värtan, Lilla, Stora.  

                       
                       Stora Väsby gods,
                       Hammarby snVallentuna hd
                       Uppland.
                        Upplands-Väsby.  

                      
                      Stora Åby sn,
                      Lysings hd
                      Östergötland.
                       Aaby 1327. – Socknen har fått sitt namn från kyrkbyn, belägen vid Åbyån, som längre ned mot utloppet
                      i Tåkern kallas Disevidån. Det innehåller å och by ’gård; by’. Det utvidgade
                      namnet Stora Åby, brukat åtminstone redan under 1800-talet, påbjöds 1940 som socknens officiella namn.
                      Tillägget Stora synes ha tillagts för att framhålla kyrkbyn Åby gentemot byn Åby i grannsocknen Ödeshög,
                      benämnd efter samma å som kyrkbyn. De båda byarna ligger på var sin sida om Åbyån och har benämnts
                      Västerholmen i Ödeshög respektive Österholmen i Stora Åby
                      (jfr Hagebyhöga), namn som nu inte längre brukas.  

                      
                      Storberget berg,
                      Överkalix sn
                      Norrbotten.
                       Lillberget.  

                      
                      Stor-Björkvattnet fjällsjö,
                      Tärna sn
                      Lappland.
                       Bierkvand 1742. – Namnet avser den större delen av den sjö som tidigare kallades
                      Björkvattnet. Förhållandet till sjöns sydsamiska namn (Stoere)
                      Bearhkoejaevrie är oklart, eftersom förleden saknar säker tolkning; stoere
                      betyder ’stor’ (nordiskt lånord) och jaevrie ’sjö’. Det svenska namnets efterled innehåller vatten i
                      betydelsen ’sjö’. Det anförda belägget från 1742 är en norsk form av namnet.  


                   

                      
                   
                

                   
                

                

                   
                
                

                   
                

                   
                   Stor-Blåsjön fjällsjö,
                   Frostvikens sn
                   Jämtland.
                    &gt;– Namnet avser den större delen av den djupa sjö (Blå Siön 1645) vars södra del kallas Lill-Blåsjön.
                   Det innehåller adjektivet blå i den äldre betydelsen ’svart, blåsvart, kolmörk’ med syftning på sjöns
                   färg. Sjöns nuvarande sydsamiska namn Plaavere är en sammandragen form av
                   Plaavejaevrie, som är en översättning av det svenska namnet. Ett äldre samiskt namn på sjön är
                   Pluevrenjaevrie, vars förled Pluevren innehåller genitiv av en sammandragen form av
                   pluevie ’myr’ och jaevrie ’sjö’. Namnet Plaavere betecknar även byn Stora Blåsjön, som namngivits efter sjön. 

                   
                   Stor-Burvattnet sjö,
                   Kalls och Offerdals snr
                   Jämtland.
                    Burvattnet.  

                   
                   Storebro tätort,
                   Vimmerby snSevede hd
                   Småland.
                    Storabro 1760. – Detta gamla bruk, som grundades under första hälften av 1700-talet, har fått namn av
                   en bro där den gamla landsvägen mellan Hultsfred och Vimmerby passerade över Stångån.  

                   
                   Store mosse nationalpark,
                   Kävsjö och Kärda snr
                   Östbo hdVärnamo stad
                   Småland.
                    – Namnet avser det stora sankmarksområdet norr om Herrestadssjön.  

                   
                   Storfjället, Norra, Södra fjällområden,
                   Tärna sn
                   Lappland.
                    Norra Storfjället och Södra Storfjället.  

                   
                   Stor-Fjätan älvförgrening,
                    Dalarna och Härjedalen.
                    Fjätan.  

                   
                   Storfors kn, tätort,
                   Kroppa snFärnebo hd
                   Värmland.
                    Ffors 1540, Storefors 1633. – Kommunen har sitt namn efter tätorten. Namnet på denna gamla bruksort
                   är givet efter dess läge vid en fors i Storforsälven. Förleden Stor-är given i syfte att skilja orten
                   från den nedströms Storfors belägna bebyggelsen Lillfors.  

                   
                   Storforsen nu torrlagt vattenfall,
                   Fors och Ragunda snr
                   Jämtland.
                    Döda fallet.  

                   
                   Storforsen forssträcka i Piteälven,
                   Älvsbyns sn
                   Norrbotten.
                    Storforsen 1789. – Forsen är med sin längd på 5 km och fallhöjd på ca 80 meter den största och
                   mäktigaste i denna nedre del av Piteälven, varav namnet. Forsens samiska namn Liggá innehåller kanske
                   ett från fi. linkka ’tröskel i terrängen, tvärbrant, högt vattenfall’ lånat ord
                   (jfr Ligga); jfr dock liggá ’småbackig, kuperad (terräng)’, ett i nordsamiskan
                   men inte i lulesamiskan belagt ord.  

                   
                   Storgården gd,
                   Aspås sn
                   Jämtland.
                    Aspås.  

                   
                   Storhågna fjäll och turistort,
                   Klövsjö sn
                   Jämtland.
                    – Detta fjällnamn är sammansatt av adjektivet stor och dialektordet hågn ’större fjällparti med
                   brant stupande väggar’. xyzxyz  

                   
                   Storhågnen fjälltopp,
                   Storhågnen
                   Dalarna.
                   Storvätteshågnen.  

                   
                   Storjuktan sjö,
                   Sorsele sn
                   Lappland.
                    Jukts träsk 1670. – Storjuktan är den största av utvidgningarna av Juktån,
                   till vars namn sjönamnet är bildat. Vanligen används namnformen Juktan, vilken
                   också betecknar kraftstationen vid sjön. Sjöns umesamiska namn är Stuora Sjuktta
                  (stuora ’stor’, ett nordiskt lån). 

                   
                   Stor-Korsträsket sjö,
                   Älvsby sn
                   Norrbotten.
                    Korsträsk.  

                   
                   Storkåge by,
                   Skellefteå sn
                   Västerbotten.
                    Kåge.  

                   
                   Storlien turistort,
                   Åre sn
                   Jämtland.
                    Storlijn 1771. – Turistorten har fått sitt namn efter en post- och järnvägsstation öppnad under
                   1880-talets första år. En mindre bebyggelse fanns då på platsen. Namnet är sammansatt av adjektivet
                   stor och bestämd form av lid ’backe’.  

                   
                   Stor-Lungen sjö,
                   Lungsunds snFärnebo hd
                   Värmland.
                    Lungsund. 

                   
                   Stornorrfors vattenkraftverk,
                   Umeå sn
                   Västerbotten.
                    – Kraftverket, som varit i drift sedan 1958, har bl.a. efterträtt ett äldre, 3 km längre norrut beläget
                   kraftverk som kallades Norrfors. Förleden i Stornorrfors torde syfta på att verket var större än det gamla
                   Norrfors, kanske också på att det var Sveriges till effekten största vattenkraftverk. Det äldre kraftverket
                   Norrfors, beläget vid byn Sörfors, bör ha fått sitt namn efter läget vid Norrforsen i Umeälven,
                   medan själva namnformen anslutits till bynamnet Norrfors på andra sidan älven, norr om forsen
                   (Sörfors).  

                   
                   Storsaivis by, sjö,
                   Gällivare sn
                   Lappland.
                    Unna Sájvva.  

                   
                   Storsjö sn,
                   Härjedalen.
                   (wider) Stodsio 1482?, Store Siön 1645 (avser sjön). – Socknen har övertagit kyrkbyns namn, vilket
                   ursprungligen givetvis avsett sjön Storsjön, vid vars strand kyrkan och byn är belägna. Sjön är den
                   största i trakten. Ett sydsamiskt namn på kyrkbyn, Stöörsjuve, är en till
                   sydsamiskan anpassad form av det svenska namnet.  

                   
                   Storsjön sjö söder om
                   Sandviken
                   Gästrikland.
                    Store siøn 1552. – Sjön är på grund av sin storlek mer framträdande än någon annan sjö i den centrala delen
                   av landskapet.  

                   
                   Storsjön sjö,
                   Jämtland.
                    Storsiön 1646. – Namnet avser landskapets största sjö kring vilken också de äldsta bygderna är belägna.
                   Förleden Stor- kan ha sitt ursprung i ett behov av att i de olika bygderna skilja denna sjö från andra och
                   mindre vatten. Enligt ett tilltalande förslag skulle dock namnet ursprungligen beteckna Storsjöns största
                   öppna vattenyta norr om Norderön, i motsats till mindre sjöflak och vikar som Åssjön och Brunfloviken.
                   Ett äldre namn på sjön kan möjligen dölja sig bakom landskapsnamnet Jämtland.  

                   
                   Storsjön sjö,
                   Vilhelmina sn
                   Lappland.
                    Malgomaj.  

                   
                   Storsnasen fjäll,
                   Undersåkers och Åre snr
                   Jämtland.
                    Snasahögarna.  

                   
                   Storuman kn, tätort,
                   Lappland.
                     – Namnet, tillkommet som järnvägsstationsnamn 1930, är givet efter sjön, en utvidgning av
                   Umeälven. Tätortens umesamiska namn Lusspie har betydelsen ’utlopp ur en sjö’
                   och åsyftar byns läge. Detta namn har i svenskan lånats in som Luspen, som var tätortens äldre namn.  

                   
                   Storvik tätort,
                   Ovansjö sn
                   Gästrikland.
                     – Tätorten är framvuxen kring en 1875 tillkommen järnvägsstation. Trots att det var på byn Lillviks
                   mark som stationen anlades och samhället i huvudsak uppstod, hämtades namnet från grannbyn Storvik.
                   Både Lillvik (Lille wick 1546) och Storvik (Store wijk 1571) har tillkommit genom delning av en äldre by Vik (Wiik 1541). Denna hade namn
                   efter läget vid Näsbysjöns västligaste vik.  

                   

                      
                   
                

                   
                
                

                   
                
                

                   
                

                   
                   Storvindeln sjö,
                   Sorsele sn
                   Lappland.
                    – Sjön, som är en utvidgning av Vindelälven, har namn efter älven. Sjöns
                   umesamiska namn Stuora Vidduole återgår på det svenska namnet med översatt förled.  

                   
                   Storvreta tätort,
                   Ärentuna snNorunda hd
                   Uppland.
                    (j) Dygrawretum 1423, (i) Vreta 1490, Storureta 1636. – Namnet avsåg under medeltiden en by, men tätorten
                   har närmast övertagit det från en järnvägsstation på banan Uppsala–Gävle, öppnad 1874. Det plurala namnet
                   (se inl. 3.3.1) Storvreta innehåller i efterleden ordet vret, ’liten inhägnad åker’. Den medeltida namnformen
                   Digravretum innehåller i förleden adjektivet fsv. digher ’stor’ och motsvarar alltså betydelsemässigt dagens
                   Storvreta. Förleden är tillfogad för att skilja namnet från Lillvreta i Rasbo sn,
                   men byn kunde ännu på 1930-talet i dagligt tal kallas bara Vreta.  

                   
                   Storvätteshågnen fjälltopp,
                   Idre sn
                   Dalarna.
                    – Kallas i dagligt tal Storhågnen (»Storhågna») till skillnad från Lillhågnen (officiellt Lillvätteshågnen),
                   namn på en annan fjälltopp i närheten. Efterleden är dialektordet hågn ’större fjällparti med brant stupande
                   väggar’. Mellanleden -vättes- infördes av kartografer på 1800-talet för att undvika förväxling med fjället
                   Storhågna i Klövsjö socken i Jämtland. Norska fjällnamn som innehåller ordet vete, vätte ’vårdkase’
                  (fvn. viti ’märke, landkänning; vårdkase’) tycks ha tjänat som  mönster. Toppens sydsamiska namn Gealta
                   har betydelsen ’trädlöst fjällområde; långsträckt fjällkam; högfjällets högsta topp’.  

                   
                   Storå tätort,
                   Lindes snLindes och Ramsbergs hd
                   Västmanland.
                    – Tätorten har vuxit upp kring den år 1872 öppnade järnvägslinjen. Namnet är nyskapat och givet efter
                    läget vid ån Storån.  

                   
                   Storön by, väderstation,
                   Nederkalix sn
                   Norrbotten.
                    Storöö 1539, Storönn 1547. – Byn har namn efter läget på en tidigare ö, numera halvö, i Bottenviken.
                   Namnet uttrycker motsatsförhållande till den intilliggande Lillön, numera också landfast.  

                   
                   Stranda härad hd,
                   Småland.
                    Stranda hærat 1447. – Stranda härad är av allt att döma inte något gammalt härad utan synes vara en
                   utbrytning ur Handbörds härad, omfattande kuststräckan utefter Kalmarsund. Ett äldre namn på motsvarande
                   område är fsv. Norrabyghdh (Nørrobygd 1292 avskr.), så benämnt sett från Möre i söder. Något äldre än det
                   äldsta belägget, som innehåller hæradh, är Strandabygd (1443). Detta namn  syftar liksom Stranda härad
                   på läget vid Kalmarsund. Båda namnen innehåller sannolikt fornsvensk genitiv stranda(r) av ordet strand,
                   men formellt kan det också vara fråga om en därtill bildad inbyggarbeteckning fsv. *strandar ’strandbor’.  

                   
                   Stranden del av Mora tätort,
                   Mora sn
                   Dalarna.
                     Mora.  


                      
                      Strandnorum tätort,
                      Norums snInlands Nordre hd
                      Bohuslän.
                       Strandnourum 1659. – Tätorten har fått namn efter byn Strandnorum, som är belägen nära havet vid en å.
                      I bynamnet ingår sockennamnet Norum.  

                      
                      Striberg tätort,
                      Nora snNora och Hjulsjö hd
                      Västmanland.
                       Stripeberg 1559. – Tätorten har vuxit upp vid ett järnbruk och den år 1874 öppnade järnvägslinjen.
                      Namnet har föreslagits vara bildat till strip ’malmåder, omgiven av gråberg’.  

                      
                      Stripa f.d. järnmalmsgruva,
                      Linde snRamsberg hd
                      Västmanland.
                       Stripe gruffwenn 1558. – I namnet kan ingå strip ’malmåder, omgiven av gråberg’.  

                      
                      Strå sn,
                      Dals hd
                      Östergötland.
                       Stra ecclesie 1270. – Socknen har fått sitt namn från kyrkbyn. Namnet har ansetts innehålla ett namn
                       fsv. *Stra ’Strömmen, Ån’, på Mjölnaån.  

                      
                      Stråken sjö,
                      Småland och Västergötland.
                       Strukni 1300-talets slut. – Sjönamnet är troligen bildat till ett ord samhörigt med verbet stryka och
                      betyder då ’sjön med strömdrag’. Stråken har strömdrag på olika ställen.  

                      
                      Strålsnäs tätort,
                      Åsbo snGöstrings hd
                      Östergötland.
                       Nääs kallas Strålsnäs 1760. – Tätorten är framvuxen kring en järnvägsstation vid en 1873 öppnad sträcka
                      och en poststation, inrättad 1874. Dessa namngavs efter den 1 km längre norrut belägna herrgården Strålsnäs.
                      Förleden förklaras av att gården tillhörde släkten Stråle från åtminstone 1600-talets början till 1708.
                      Efterleden innehåller gårdens gamla namn Näs (Nesset 1535, Näss 1544), säkerligen med syftning på läget
                      på ett näs mellan Lillån och Svartån (samt möjligen Åsboån).  

                      
                         Strången sjö,
                      Stora Malms och Östra Vingåkers snr
                      Oppunda hd
                      Södermanland.
                       Strångsjö.  

                      
                      Strångsjö tätort,
                      Stora Malms och Östra Vingåkers snr
                      Oppunda hd
                      Södermanland.
                        Strång Sjön 1810 (avser sjön Strången). – Tätorten har vuxit fram kring post- och järnvägsstationen
                       Strångsjö, inrättad 1866, vid södra änden av sjön Strången, förr också kallad Strångsjön. Förleden
                       innehåller snarast fsv. stranger ’styv, oböjlig; gensträvig; häftig’ med syftning på svårigheter
                       orsakade av dyiga stränder, i så fall snarast avseende förhållanden någonstans i sjöns avloppsflöde.  

                      
                      Stråssa tätort,
                      Ramsbergs snLindes och Ramsbergs hd
                      Västmanland.
                       Strossa grufwa 1682. – Tätorten har vuxit upp vid Stråssa gruva. I namnet ingår stross ’malmbrytningsplats
                      i gruva’.  

                      
                      Stråtjära sn,
                      Skogs sn
                      Hälsingland.
                       opidum dictum [’byn/gården som kallas’] Straterne 1324. – Namnet avsåg äldst den före detta sjön
                      Stråtjärstjärnen söder om byn (nu en sankmark). Det innehåller i förleden strå ’sjögräs, vass’, som
                      säkerligen slagits för att användas till vinterfoder för kreaturen. Efterleden är äldst tärn, en
                      biform till tjärn.  

                      
                      Stråvalla sn,
                      Viske hd
                      Halland.
                       Stravold Sogn 1536 avskr. – Namnet är lånat från kyrkbyn. Förleden, fda. Stra, innehåller en i
                      sammansättning utvecklad form av Ströan, namnet på den å som rinner genom byn. I ånamnet döljer sig ett
                      nu försvunnet ord med innebörden ’vattendrag, å’ e.d. I efterleden ingår vall ’slät, gräsbevuxen mark’.  


                   

                      
                   
                

                   
                

                

                   
                
                

                   
                

                   
                   Strängnäs kn, stad,
                   stad.
                    Strigines ca 1120 avskr., (in) Strengines 1275. – Ortnamnet åsyftar det näs i Mälaren där stadens
                   äldsta delar ligger. Förleden kan innehålla ordet sträng med syftning på uppgillrade jaktnaror på
                   näset.  

                   
                   Strängsered sn,
                   Redvägs hd
                   Västergötland.
                    Ecclesie Strængxryðh 1335. – Socknen har fått sitt namn från kyrkbyn. Efterleden innehåller
                   ryd ’röjning’. Den flertydiga förleden kan innehålla ett äldre namn med oviss
                   innebörd på den intilliggande Strängseredssjön eller ett likalydande mansnamn.  

                   
                   Strö sn,
                   Kållands hd
                   Västergötland.
                    parochia Strø 1344. – Sockennamnet är lånat från kyrkbyn. Det kan innehålla ett gammalt ord, fsv. *strø,
                   för ’vattendrag, å’ och åsyfta det vattendrag som rinner helt nära kyrkan. Möjligt är dock att namnet i
                   stället innehåller det västgötska dialektordet strö ’tvärstockar på en bro’ med syftning på en forntida
                   broanläggning vid kyrkbyn. 



                   
                   Strö, Norra, Västra, Östra snr,
                   Skåne.
                    Norra Strö, Västra Strö och Östra Strö.  

                   
                   Ströan å,
                   Stråvalla och Värö snrViske hd
                   Halland.
                    Stråvalla.  

                   
                   Ström tätort,
                   Harmångers sn
                   Hälsingland.
                    Strömsbruk.  

                   
                   Ström sn,
                   Jämtland.
                    (i) Straumi 1273 avskr. – Sockennamnet får uppfattas som ett gammalt bygdenamn, närmast avseende bygden
                   kring kyrkan. Ytterst avser det den några kilometer sydöst om kyrkbygden belägna Strömmen eller Strömsströmmen
                   där Ströms Vattudal har sitt utlopp i Faxälven. Socknens
                   samiska namn Straejmie ’Ström’ betecknar också Strömsund.  

                   
                   Strömsbruk tätort,
                   Harmångers sn
                   Hälsingland.
                    Ströms bruuk 1681. – Tätorten, också kallad Ström, är framvuxen kring ett järnbruk, som var i drift 1672–1889.
                   Namnet föranleds av läget vid Strömmen, en del av Harmångersån.  

                   
                   Strömsdal by,
                   Säfsnäs sn
                   Dalarna.
                    – Bebyggelsen har vuxit fram kring en nu försvunnen hytta för järnframställning, som grundades på 1720-talet
                   av Hans Sebastian Grave (jfr det närliggande Gravendal) och namngavs efter finansiären,
                   Graves kompanjon Hans Olsson Ström. Efterleden dal är snarast schablonmässigt given efter mönster av
                   herrgårdsnamn men är också sakligt motiverad, då den ursprungliga bebyggelsen i huvudsak ligger i en sänka
                   längs Hyttbäcken.  

                   
                   Strömsfors tätort,
                   Krokeks snLösings hd
                   Östergötland.
                    Strömsfors 1891. – Namnet har från början syftat på en kvarn vid en fors. Den sakliga bakgrunden
                   till förleden är okänd.  

                   
                   Strömsholm tätort, gods,
                   Kolbäcks snSnevringe hd
                   Västmanland.
                    Strömsholm 1556. – Tätorten har vuxit fram i anslutning till den gamla kungsgården Strömsholm,
                   som uppfördes av Gustav Vasa på en holme i Kolbäcksån, här tidigare kallad Strömmen.  


                   
                   Strömsmark bebyggelse,
                   Järnskogs snNordmarks hd
                   Värmland.
                    mark.  

                  
                  Strömsnäsbruk tätort,
                  Traryds snSunnerbo hd
                  Småland.
                    – Tätorten har vuxit upp vid ett pappersbruk och den år 1897 öppnade järnvägslinjen. Namnet, som
                   ursprungligen avsett bruket, synes syfta på ett näs vid ett strömt ställe i Lagan.  

                   
                   Strömsrum gods,
                   Ålems snStranda hd
                   Småland.
                    curias meas [’mina gårdar’] … Strømsrum 1312. – Namnet är sammansatt av orden ström ’ström i vattendrag’ och
                   rum ’öppen plats’. Namngivningsgrund är en fors i Alster-ån, vid vilken
                   godset är beläget.  

                   
                   Strömstad kn, stad,
                   stad.
                    Strömsta 1672. – I namnet ingår namnet på ett fiskeläge (Strömmen 1600-talet), som i sin tur innehåller
                   nuvarande Strömsåns gamla namn. När efterleden stad ’större, tättbebyggt samhälle’ lades till, kan
                   ej fastläggas.  

                   
                   Strömsund kn, samt tätort,
                   Ströms sn
                   Jämtland.
                     – Namnet syftar på tätortens läge vid sundet mellan kyrkan och Näsviken. Det lanserades 1899 vid ett
                   sammanträde med byamännen från Bredgård, Näset och Grelsgård som namn på det då tilltänkta municipalsamhället.
                   Ortens samiska namn Straejmie är ett ord, som går tillbaka på det nordiska ordet ström.  

                   
                   Ströms Vattudal dalgång och sjö,
                   Ströms sn
                   Jämtland.
                    Wasdalen 1670-talet. – Namnet (lokalt Vattudalen) avser sjösystemet från Russfjärden i sydöst till
                   Kvarnbergsvattnet i nordväst samt dalgången kring detta. Det innehåller sockennamnet Ström och ett substantiv vattudal där förleden är en äldre
                   sammansättningsform av ordet vatten. I sydsamiskan används namnet Straejmiejaevrie ’Strömsjön’, vilket
                   egentligen åsyftar sjösystemet i dalgången.  

                   
                   Strövelstorp sn, tätort,
                   Södra Åsbo hd
                   Skåne.
                    (de) Strypilstho[r]p 1241. –
                   Sockennamnet, som ursprungligen avsåg kyrkbyn, innehåller i förleden troligen ett ord fda. *strypil,
                   en bildning till strupe med syftning på något smalt terrängparti. Efterleden är torp
                   ’nybygge’. Tätorten har vuxit fram i anslutning till kyrkbyn.  

                   
                   Stugun sn, tätort,
                   Jämtland.
                    (vndir) Stuwnæ, Syælastuw 1300-talets början. – Namnet avsåg ursprungligen den själastuga (härbärge) som
                   Jacob Israelsson, ärkebiskop i Uppsala 1278–81, lät uppföra på Ragundaskogen till de vägfarandes skydd.
                   Den bebyggelse som med tiden uppstod kring själastugan motsvarar nuvarande Stugubyn, där byn är tillagt
                   för att skilja namnet från den på 1500-talet tillkomna socknen Stugun.  

                   
                   Sturefors tätort, gods,
                   Vists snHanekinds hd
                   Östergötland.
                    – Tätorten är framvuxen vid en post- och järnvägsstation, inrättad 1902. Denna namngavs efter det närmare
                   3 km österut belägna godset Sturefors. Dess namn tillkom sedan Margareta Sture (1547–1617) blivit innehavare
                   av godset efter det att maken Ture Nilsson (Bielke) avrättats år 1600. Under hans tid kallades slottet
                   Turefors (Turefårsz gårdh 1596). Godsets äldre namn var Forsa (i Forsum 1436). Alla tre namnen anknyter
                   till en närbelägen fors i Stångån.  

                   

                      
                   
                

                   
                
                

                   
                
                

                   
                

                   
                   Sturehov gods,
                   Botkyrka snSvartlösa hd
                   Södermanland.
                    Sturehof 1665. – Godset kom i släkten Stures ägo redan på 1500-talet och har släktens namn i förleden.
                   Efterleden är den efter mönster från tyska herresätes-namn införda efterleden -hov, vilken också anspelade
                   på ordet hov i betydelsen ’furstehov’. Godsets äldre namn var Averhulta (Affrultha 1449), vars förled är
                   oklar och efterled är hult.  

                   
                   Sturkö sn, tätort,
                   Östra hd
                   Blekinge.
                    Storkø ca 1300. – Öns namn har ansetts innehålla en bildning till antingen adjektivet stor eller
                   fda. stoth ’hästflock’, alltså med betydelsen ’den stora ön’ eller ’Hästön’. Tätorten Sturkö utgörs
                   av större delen av öns bebyggelse. Bild 73.  

                   
                   Styra sn,
                   Aska hd
                   Östergötland.
                    Styra sokn 1379. – Socknen har fått sitt namn från Styra by. Namnets innebörd är oviss.  

                   
                   Styrnäs sn,
                   Ångermanland.
                    – (De) Styranes 1344. – Socknen har fått sitt namn efter byn Styrnäs (nuvarande Styrnäsgården).
                   Namnets efterled åsyftar det näs som skjuter ut i Ångermanälven där kyrkan ligger. Förleden har föreslagits
                   innehålla ett älvnamn *Stjór ’den stora älven’, syftande på Ångermanälven.  

                   
                   Styrstad sn,
                   Lösings hd
                   Östergötland.
                    Stythilstatha 1356. – Socknen har fått sitt namn från kyrkbyn. Förleden innehåller möjligen ett
                   mansbinamn fsv. *Stydhil, innehållande ett fornsvenskt *stydhil ’stötta, stöd’ e.d. Efterleden
                   är sta(d).  

                   
                   Styrsö sn, tätort,
                   Askims hd
                   Västergötland.
                    Styrisø ca 1300. – Ön Styrsö har givit socknen dess namn, som i förleden innehåller fvn. styrir
                   ’skeppsbefälhavare’. Efterleden är ordet ö.  

                   
                   Stånga sn, tätort,
                   Gotland.
                    Stangum 1300-talet avskr., (In) Stangghe 1380. – Namnet innehåller från början en plural form av
                   ordet stång. Det förefaller inte troligt att ordet här använts i överförd betydelse om någon
                   terrängformation, utan namnet bör ha syftat på verkliga stänger eller möjligen en stång, då med sekundär
                   ortnamnsplural (se inl. 3.3.1).  

                   
                   Stångby sn, tätort,
                   Torna hd
                   Skåne.
                    (de) Stangbi 1100-talets mellersta del. – Sockennamnet avsåg ursprungligen kyrkbyn. Det är sammansatt
                   av stång med oviss syftning och by ’by; gård’. Tätorten några km sydöst om kyrkbyn
                   har vuxit fram kring en järnvägsstation vid Södra stambanan.  

                   
                   Stångenäs härad hd,
                   Bohuslän.
                    (j) Stanganesi 1338. – Stångenäs, som är ett gammalt bygdenamn och under medeltiden uppträder som
                   skeppsredenamn (härad), avser det stora näset mellan Brofjorden i väster och
                   Gullmarsfjorden i öster. Stång-avser sannolikt en i havet utskjutande udde, 1594 omtalad som Stangen.
                   Detta namn anses avse det yttersta partiet av Stångenäset ut mot Stångehuvud.
                   Med denna förklaring är förleden att fatta som fornspråklig genitiv singularis stanga(r) av stång.  

                      
                      Stångån å,
                      Östergötland.
                       Stanga aa 1399. – Ånamnet kan vara bildat till kungsgårdsnamnet Stång nära Linköping, men förhållandet
                      kan också vara det omvända. Ytterst sammanhänger namnet Stångån med stång, men det är ovisst vad ordet
                      från början har syftat på. Stångån har utgjort en viktig gräns mellan två huvuddelar av Östergötland,
                      Västanstång väster om ån och Östanstång öster om ån. Det har därför övervägts att stång i Stångån kunde
                      ha den i andra ortnamn styrkta betydelsen ’rågångsmärke’.  

                      
                      -städe
                       sta(d).  

                      
                      Städjan fjäll,
                      Idre sn
                      Dalarna.
                       Skrållestädh 1679. – Namnet innehåller ordet städja ’(smides)städ’ med syftning på fjällets utseende.
                      I det ovannämnda äldsta belägget ingår inbyggarbeteckningen skrålle ’Särnabo’ (Idre har förr hört till
                      Särna socken). – Bild 68.  

                      
                      Stäholm gods,
                      Munktorps snSnevringe hd
                      Västmanland.
                       Säby kallas nu Stäholm 1680. – Av några hemman i byn Säby (j Sæby 1389; till fsv. *sæ(r) ’sjö’ och
                      by ’gård; by’ – gården ligger vid Mälarviken Galten) bildades under senare delen av 1600-talet
                      säteriet Stäholm. Innebörden av namnets förled är okänd, efterleden holm är bildad
                      efter mönster av andra herrgårdsnamn.  

                      
                      Ställberg tätort,
                      Ljusnarsbergs snNya Kopparbergs hd
                      Västmanland.
                      (wed) Ställebergett 1636. – Tätorten har vuxit upp kring Ställbergsgruvan och den år 1873 öppnade
                      järnvägslinjen. Bergåsen ned mot Ställdalen innehåller glimmerskiffer, s.k.
                      ställsten.  

                      
                      Ställbergsgruvan f.d. gruva,
                      Ljusnarsbergs snNya Kopparbergs hd
                      Västmanland.
                       Ställberg.  

                      
                      Ställdalen tätort,
                      Ljusnarsbergs snNya Kopparbergs hd
                      Västmanland.
                       Ställdahlen 1708. – Tätorten har vuxit upp kring den år 1873 öppnade järnvägslinjen och fått namn efter
                      ett bruk. För namnets förled se Ställberg. Efterleden är bestämd form av dal.  

                      
                      Stävie sn,
                      Torna hd
                      Skåne.
                      (in) Staføghe 1200-talets senare hälft (avser kyrkbyn). – Sockennamnet, lånat från kyrkbyn, innehåller
                      stav med oviss syftning och hög.  

                      
                      Stöcke tätort,
                      Umeå sn
                      Västerbotten.
                       Steckö 1539, Stöcke 1562. – Tätorten återgår på en by. Namnet kan tolkas antingen som ett ursprungligt
                      vattendragsnamn sammanhängande med verbet stänka och syftande på Bubäcken eller som äldre namn på en nu
                      upplandad (halv)ö. I det senare fallet ska namnet uppfattas som en bildning till ordet stack i t.ex.
                      höstack, kanske med syftning på en höjd.  

                      
                      Stöde sn, tätort,
                      Medelpad.
                       (De) Stødhi 1344. – Namnet har bl.a. antagits betyda ’landningsplats, båtstad’ och syfta på en
                      landningsplats för båtar nära kyrkan. Tätorten har vuxit fram kring den 1874 öppnade
                      järnvägsstationen och sockenkyrkan.  

                      
                      Stöllet tätort,
                      Norra Ny snÄlvdals hd
                      Värmland.
                       Stölith 1554. – Tätorten består av de gamla byarna Norra och Södra Stöllet vid Norra Ny kyrka. Namnet
                      är oklart.  

                      
                      Stöpen tätort,
                      Frösve och Säters snrVadsbo hd
                      Västergötland.
                       Stipi ca 1325, Stöpan 1650 (beläggen avser allmänningsskog i Kåkinds och Vadsbo härad). – Tätorten återgår
                      på några mindre fastigheter i Frösve socken vid skogsområdet Stöpen. Namnets härledning är obekant.  

                   

                      
                   
                

                   
                

                

                   

                   
                      Bild 68. Städjan. Det är lätt att förstå att fjälltoppen har liknats vid
                         ett städ. Foto: Eva Brylla.
                   
                
                

                   
                

                   
                   Störlinge by,
                   Gärdslösa snRunstens hd
                   Öland.
                    (j) Stødhlinge 1443. – Namnet har tolkats som en bildning med inge till fsv. *stodh
                   ’hästflock’, här i en betydelse ’plats där hästar vistas’.  

                   
                   Suderhavden udde,
                   Östergarns sn
                   Gotland.
                    Havdhem.  

                   
                   Sudret den sydligaste delen av,
                   Gotland.
                     Sundre.  

                   
                   Sulitelma gränsfjäll,
                   Arjeplogs sn
                   Lappland.
                    Seletålma wara 1640. – Namnet är en svensk återgivning av ett äldre pitesamiskt namn, förnorskat som
                   Sulitjelma. Förleden innehåller troligen genitiv singularis av suolo(j) ’ö; isolerat parti i terrängen’.
                   Efterleden har antagits innehålla dialektordet själbmá av sjielmmá ’tröskel; högsta punkten i fjällkedja
                   som bildar en vattendelare’. Fjällets nuvarande på den svenska sidan använda samiska namn
                   Sulidälbmá kan tolkas som en anpassning till den svenska namnformen, till vilken äldre
                   felaktiga skrivformer sannolikt har bidragit. Efterleden i detta namn har betydelsen ’slät, höglänt plats’.  

                   
                   Sulvik tätort,
                   Älgå snJösse hd
                   Värmland.
                    Suleuiken 1540. – Tätorten har vuxit fram ur en by. Namnet är givet efter Sulviken, den vik av Älgåfjorden
                   vid vilken bebyggelsen ligger. Det innehåller sannolikt en fornsvensk motsvarighet till fvn. súla i en
                   betydelse ’något kluvet’ och var troligen ursprungligen ett gemensamt namn på Sulviken och den öster därom
                   liggande Jösseforsviken, vilka skiljs åt av ett näs. Namnet skulle således betyda ’den kluvna viken’.  

                   
                   Sund gd,
                   Nysunds snEdsbergs hd
                   Närke.
                    Letälven.  

                   
                   Sund tätort,
                   Vagnhärads snHölebo hd
                   Södermanland.
                   (in) Sunde 1350. – Tätorten är framvuxen kring gården Sund. Gården förefaller ha fått namn efter sjön Sillens
                   avsmalnande del nordväst om gården.  

                   
                   Stad sn,
                   Ydre hd
                   Östergötland.
                    Sund 1337. – Socknen har fått sitt namn från kyrkbyn, som ligger vid ett kort sund mellan Stora och
                   Lilla Sundsjön.  

                   
                   Sundals härad hd,
                   Dalsland.
                    Sundal 1287. – Häradsnamnet återgår på ett gammalt bygdenamn, Sundal, avseende den södra
                   (jfr sunnan) huvudbygden på Dalboslätten.
                   Se vidare Nordals härad.  

                   
                   Sundals-Ryr sn,
                   Sundals hd
                   Dalsland.
                    Ryers kirke 1531. – Socknen har fått sitt namn från en bebyggelse vid kyrkan. Det innehåller fsv.
                   *riudher, *rydher ’öppen plats i skog, uppröjt ställe’ e.d. (ryd). Häradsnamnet
                   Sundal tillades i särskiljande syfte 1886; i samma del av Sverige finns sockennamnen
                   Lane-Ryr och Väne-Ryr.  

                   
                   Sundbo härad hd,
                   Närke.
                    (i) Sundbohæredh 1384, (j) Sundz hæredhe 1416, (i) Askirsunz hæradhe 1473. – Häradet uppträder under
                   medeltiden under växlande namnformer. Vid sidan av Sundbo hæradh förekommer Sunds hæradh, det senare med
                   genitiv av Sund, det förra med genitiv av en därtill bildad inbyggarbeteckning, sundboar. Utgångspunkt
                   för namnen är ett kort sund, kallat Sundet eller Alssundet, mellan sjöarna Alsen och Viken i häradets
                   centrum. Vid detta sund ligger Askersund med häradets gamla tingsplats.
                   Undantagsvis har häradet också benämnts efter Askersund.  

                   

                      
                   
                

                   
                
                

                   
                
                

                   
                

                   
                   Sundborn sn, tätort.
                   Dalarna.
                    Sonneboren 1545 (avser kyrkbyn). – Namnet är äldst belagt på 1480-talet. Socknen, utbruten ur
                   Svärdsjö 1620, har övertagit namnet från kyrkbyn, numera benämnd Sundbornsbyn. Tätorten har vuxit fram ur
                   kyrkbyn. Förleden kan innehålla genitiv Sunna av mansnamnet fsv. Sunne. Efterleden innehåller bestämd
                   form av bor ’passage mellan eller utmed vatten’, sannolikt med syftning på hela
                   området efter Sundbornsån mellan sjöarna Toftan och Runn. Namnet kan således ursprungligen ha betecknat
                   den del av »boren» som ägdes eller hade bebyggts av en man som hette Sunne.  

                   
                   Sundby sn,
                   Österrekarne hd
                   Södermanland.
                    parrochia Sundby 1304. – Socknen har fått sitt namn från kyrkbyn. Det innehåller i efterleden
                    by ’gård; by’. Förleden har sitt upphov i det forna vattenlandskapet på
                   Rekarneslätten. Mellan Sundby by och Åsby sträckte sig ett sund under järnåldern.  

                   
                   Sundby tätort,
                   Ekerö snFärentuna hd
                   Uppland.
                    (in) Yttræsundby 1337?, (j) Sundby 1517. – Tätortens namn är övertaget från byn Sundby vilken i sin tur
                   sannolikt är namngiven efter ett forntida sund söder om byn. Efterleden är by
                   ’gård; by’.  

                   
                   Sundbyberg kn, stad,
                   Uppland.
                    (Jn) Sundhby 1347, Sundbyberg 1787 (båda avser byn/gården). – Stadens namn återgår på den tätort som
                   växte fram runt Sundbybergs järnvägsstation, öppnad 1876. Stationen hade i sin tur fått namn efter gården
                   Sundbyberg, tidigare Sundby. Detta Sundby är sammansatt av ordet sund, syftande på ett forntida sund,
                   där nu Bällstaån rinner, och by ’gård; by’. Under senare delen av 1700-talet
                   sammanlades byns tre hemman till ett säteri. Ägaren, assessor Z. J. Strandberg, genomdrev i samband med
                   detta år 1775 en namnförändring till Sundbyberg. Efterleden berg kan här uppfattas som dels ett nobiliserande
                   tillägg, dels en anspelning på ägarens eget efternamn.  

                   
                   Sundbyholm tätort, slott,
                   Sundby snÖsterrekarne hd
                   Södermanland.
                    – Det från 1500-talet belagda ortnamnet är en sammansättning av by- och sockennamnet
                   Sundby och det statushöjande elementet holm. Egendomen har
                   sitt ursprung i byn Sundby. Slottet ligger på ett näs i Mälaren.  

                   
                   Sunderbyn, Norra, Södra by resp.
                   tätort,
                   Nederluleå sn
                   Norrbotten.
                    Södra Sunderbyn.  

                   
                   Sundhultsbrunn tätort,
                   Frinnaryds snNorra Vedbo hd
                   Småland.
                    – Tätorten har vuxit upp kring en brunnsort. I namnets förled ingår bynamnet Sundhult (j Siwndult 1386),
                    som innehåller mansnamnet fsv. Siunde och hult.  

                   
                   Sundre sn,
                   Gotland.
                   (i) sundru (med runor), (Jn) Syndru 1304. – Namnet är en bildning till ett forngutniskt *sundre ’(den)
                   södra’ (av forngutniskt *sunner ’söder’). Det syftar på socknens läge längst söder ut på Gotland.
                   Namnet Sudret på öns sydligaste del kan innehålla en parallellbildning, bildad till
                   sidoformen *sudher ’söder’.  

                      
                      Sundsbruk tätort,
                      Sköns sn
                      Medelpad.
                       – Tätorten har vuxit fram kring Sunds bruk och den år 1924 öppnade järnvägslinjen. Bruket har namn
                      efter byn Sund (i Sundh 1535), som ligger vid Alnösundet.  

                      
                      Sundsjö sn,
                      Jämtland.
                      (De) Sundasio 1344. – Sockennamnet, som ursprungligen avsett sjön Sundsjön, är sammansatt av pluralis
                      av ordet sund och sjö. Den sakliga bakgrunden är att det i sjön ligger flera holmar, vilka ger upphov
                      till åtskilliga sund. Sockennamnet återgår närmast på ett bygdenamn. Det är dock möjligt att bygden
                      inte har fått sitt namn direkt från sjön utan från en bebyggelse. Socknens största by bär nämligen
                      namnet Fanbyn (j Fforneby 1524) av ett äldre Fornaby ’den gamla byn’. Detta visar att denna bör ha
                      haft ett äldre, nu försvunnet namn, vilket kan ha varit just Sundsjö.  

                      
                      Sundsvall kn, stad,
                      Medelpad.
                       Sundzvaal 1621. – Namnet innehåller i förleden bynamnet Sund. Efterleden är vall ’slät, gräsbevuxen
                      mark; öppet strandområde’. Namnet betyder alltså antingen ’strandområdet vid Sund’ eller ’vallen som
                      tillhör byn Sund’.  

                      
                      Sunnansjö tätort,
                      Grangärde sn
                      Dalarna.
                       (i) Sunnansio 1414. – Tätorten har utvecklats ur en by. I förleden ingår prepositionen sunnan ’söder om’.
                      Efterleden är sjö. Namnet syftar på byns läge söder om Bysjön.  

                      
                      Sunne sn,
                      Jämtland.
                      (j) Sundum 1343 samtida avskr. – Socknen har övertagit namnet från byn Sunne. Det innehåller pluralis av
                      ordet sund, vilket här syftar på de olika sund som Isön och Andersön bildar mellan öarna och
                      fastlandet.  

                      
                      Sunne sn, tätort,
                      Fryksdals hd
                      Värmland.
                      (in) Sundy 1363. – Sockennamnet, som fram till 1891 officiellt skrevs Sund, är en stelnad form i dativ
                      singularis av ordet sund med syftning på kyrkans läge vid det smala sundet mellan sjöarna Mellan-Fryken
                      och Övre Fryken. Möjligen har socknen närmast fått sitt namn från en gård vid sundet. Tätorten har vuxit
                      fram kring bebyggelsen vid kyrkan. Sunnemo sn, tätort, Älvdals hd, Värmland. – Tätorten har vuxit fram
                      kring ett år 1640 anlagt järnbruk, äldst kallat Tutemo efter en intilliggande gård. Detta namn överfördes
                      också på det kapell som byggdes 1653 (Tuttemo Capell 1692). Förleden i namnet Tutemo (Twdemo 1503, Twttemo
                      1535) är oklar, efterleden är mo ’sandig mark’. Namnet Sunnemo för kapellet och bruket är känt från
                      mitten av 1700-talet (Sunnemo Capell 1746, Sunnemo hytta 1762, Sundmo Capell 1779, Sunnmo 1793,
                      Sunnemohyttan 1817). Dess förled åsyftar bebyggelsens läge vid sundet mellan sjöarna Grässjön och
                      Lidsjön. Den oväntade förledsformen Sunne- har inte stöd i dialekten.  

                      
                      Sunnerbo härad hd,
                      Småland.
                       (in) Sunderbo hered, Sunderbo 1200-talets början. – Det småländska Finnveden var
                      av gammalt uppdelat på tre huvuddelar, Sunnerbo, Västbo och Östbo, bildade till bo
                      i betydelsen ’bygd’: ’syd-, väst- resp. östbygden’. Dessa huvudbygder i Finnveden har inordnats som distrikt
                      i häradsindelningen. Se vidare Västbo härad och Östbo härad.  

                      
                      Sunnersberg sn,
                      Kållands hd
                      Västergötland.
                       Sundræsbyærgh 1291. – Socknen har fått sitt namn från en bebyggelse vid kyrkan. Efterleden åsyftar den
                      höjd där kyrkan är belägen. Förledens innebörd är oviss.  

                   

                      
                   
                

                   
                

                

                   
                
                

                   
                

                   
                   Sunningen tätort,
                   Herrestads snLane hd
                   Bohuslän.
                    – Namnet, som på 1700-talet avsåg två sillsalterier, är ett äldre *Sundängen, åsyftande ängsmarker vid det
                   sund, Sunninge sund, som skiljer Byfjorden från dess yttersta del, Vrångelyckan.  

                  
                  Sunnvära by,
                  Värö snViske hd
                  Halland.
                   Värö.  

                   
                   Suntak sn,
                   Vartofta hd
                   Västergötland.
                   (de) Suntagi 1225? – Sockennamnet är givet efter kyrkbyn. Efterleden innehåller ordet teg.
                   Förleden kan innehålla ett mansnamn fsv. *Sunte, men även sund i betydelsen ’smal sankmark’ har
                   övervägts. Kyrkan ligger vid ån Ösans dalgång.  

                   
                   Suorva regleringsdamm,
                   Gällivare och Jokkmokks snr
                   Lappland.
                    – Namnet är en förkortning av Suorvajaure, en äldre stavningsform av lulesam. Suorvájávrre, som åsyftar
                   en av de sjöar som nu täcks av dammen. Förleden innehåller genitiv av suorvva ’en liten från föremål fri
                   sittplats i bakändan av en körsläde’ och åsyftar en landformation vid sjöns nedre lopp. Efterleden är jávrre
                  ’sjö’. Dammens nuvarande samiska namn är Suorvvá.  

                   
                   Sura sn,
                   Snevringe hd
                   Västmanland.
                   (in) Surum 1305 (avser kyrkbyn). – Socknen har sitt namn efter kyrkbyn, nu uppdelad i Västsura och Östsura.
                   Det innehåller sannolikt ett till adjektivet sur bildat äldre pluralt namn på de båda intilliggande sjöarna
                   Västersjön och Östersjön, vilka har sanka stränder.  

                   
                   Surahammar tätort,
                   Sura snSnevringe hd
                   Västmanland.
                    – Tätorten, som har vuxit fram kring ett på 1600-talet anlagt järnbruk, har sitt namn efter sockennamnet
                   Sura och läget på byn Östsuras mark. Efterleden hammar betyder ’industrianläggning
                   med vattendriven hammare’.  

                   
                   Surte tätort,
                   Nödinge snAle hd
                   Västergötland.
                    Swortöön 1476, Sworthe 1483, Swrto 1546. – Tätorten har vuxit fram i anslutning till gården (Norra) Surte,
                   till byn (Södra) Surte (Surthu 1545, Swrtho 1546) i grannsocknen Angered och till Surte järnvägsstation vid
                   en bana öppnad för trafik på 1870-talet. Upphovet till bebyggelsenamnet Surte är snarast ett gammalt
                   naturnamn *Surta f., besläktat med adjektivet svart. Namnets betydelse kan vara ’den mörka eller dimmiga ön
                   (dvs. land vid vatten); den mörka strandformationen’ e.d. Surte ligger på en smal strandremsa mellan
                   Göta älv och en mörk, brant stupande bergssida.  

                   
                   Surteby-Kattunga sn,
                   Marks hd
                   Västergötland.
                    – De två socknarna Kattunga och Surteby slogs ihop 1926. Surteby socken (Surtuby 1335) har fått sitt
                   namn från kyrkbyn. Förleden innehåller den förbirinnande ån Surtans namn. Detta kan vara bildat till
                   det från norska dialekter kända dialektordet surta ’järnhaltig myrjord, dyjord’ eller till ett annat,
                   likaledes med adjektivet svart besläktat ord. Dybotten och grumligt vatten kan ligga bakom ånamnet, men
                   skuggande träd vid stränderna kan också ha givit upphov till ett Surta ’den mörka ån’ e.d.
                   Efterleden innehåller by ’gård; by’. Sockennamnet Kattunga (Kattunge sokn
                   1413) är givet efter kyrkbyn. Det är bildat med -inge till djurbeteckningen
                   katt, kanske i nedsättande betydelse, eller till ett ortnamn innehållande detta ord. Ett berg vid byn
                   uppges likna en liggande katt; det kan ha kallats *Katt(en).  

                   
                   Svalsta tätort,
                   Bergshammars och Tuna snJönåkers hd
                   Södermanland.
                   (in) Sualdstadhum 1296, (in) Svalstadhum 1318. – Tätorten ligger i anslutning till  bl.a. byn Svalsta i
                   Tuna socken. Förleden är oklar. Efterleden är sta(d).  

                   
                   Svalöv kn, samt
                   sn och tätort,
                   Rönnebergs hd
                   Skåne.
                    (Jn) villa Swalleue 1100-talets mellersta del (avser kyrkbyn). – Sockennamnet, som ursprungligen har avsett
                   den gamla kyrkbyn, innehåller mansbinamnet fda. Swali ’svala’ och löv. Sedan 1600-talet
                   och fram till 1915 kallades socknen Norra Svalöv efter kyrkans läge i byn Norra Svalöv. Kommunen har sitt
                   namn efter den söder om kyrkan belägna tätorten Svalöv. Denna har vuxit fram kring en 1886 öppnad
                   järnvägsstation och ett par växtförädlingsanstalter.  

                   
                   Svanberga tätort,
                   Estuna snLyhundra hd
                   Uppland.
                   (j) Swanbergha 1409. – Tätorten har namn efter byn Svanberga. Det plurala namnet (se inl. 3.3.1) är
                   sammansatt av fågelbeteckningen svan och berg. Det torde ursprungligen ha avsett den höjd på vilken
                   bytomten är belägen.  

                   
                   Svaneholm gods,
                   Skurups snVemmenhögs hd
                   Skåne.
                    Swannszholm 1541. – Namnet är givet efter den ursprungliga huvudbyggnadens läge på en holme
                   (holm) i Svaneholmssjön, förr kallad Svansjön (Suanne søø 1548). Sjönamnet åsyftar
                   förekomst av svan.  

                  
                  Svaneholm f.d. järnbruk,
                  Svanskogs sn
                  Värmland.
                   Svanskog.  

                   
                   Svanesund tätort,
                   Långelanda snOrusts östra hd
                   Bohuslän.
                    – Tätorten har vuxit upp vid ett färjeställe. Namnet avsåg från början södra delen av sundet
                   (Swane swndht 1501) mellan Orust och fastlandet. I förleden ingår fågelbeteckningen svan. Svanar lär ännu
                   i sen tid ha hållit till där.  

                   
                   Svanshals sn,
                   Lysings hd
                   Östergötland.
                    Svanshals 1282. – Socknen har fått sitt namn från kyrkbyn. Det har troligen ursprungligen åsyftat en
                   markerad udde i Tåkern norr om sockenkyrkan. Denna udde kan ha liknats vid en svanhals, men det är möjligt
                   att det endast är elementet hals som här åsyftar uddens form och att förleden Svans-sammanhänger med
                   fågelbeteckningen på ett annat sätt.  

                   
                   Svanskog sn, tätort,
                   Gillbergs hd
                   Värmland.
                    Swanskog 1503. – Sockennamnets innebörd är ’skogsbygden kring sjöarna Svan (Östersvan, Mellansvan och
                   Västersvan)’. Sjönamnen åsyftar förekomst av svan. Tätorten, som t.o.m. 1980 kallades Svaneholm, har vuxit
                   fram kring järnbruket Svaneholm, som anlades 1694 på prästgårdens mark. Efterleden i detta namn är det
                   i herrgårds- och bruksnamn vanliga holm.  



                   
                   Svanstein gränsort,
                   Övertorneå sn
                   Norrbotten.
                    – Namnet avsåg ursprungligen ett järnbruk och är bildat till efternamnen Svanberg och Steinholz, avseende
                   brukets grundare Abraham Steinholz och hans hustru Sara Svanberg eller möjligen hans svärfar, brukspatronen
                   Seger Svanberg. Det kom under 1900-talet att användas om byn. Byns äldre namn Turtola, skrivet Turtula 1539,
                   används fortfarande om bydelen på den finska sidan. Turtola är bildat till ett finskt personnamn Turto,
                   utvecklat ur det nordiska Tord, med ändelsen -la som anger boplats.  

                   

                      
                   
                

                   
                
                

                   
                
                

                   
                

                   
                   Svappavaara gruvort, tätort,
                   Kiruna stad
                   Lappland.
                    Swapaware 1660. – Namnet, som ursprungligen avsåg berget med malmfyndighet, nuvarande Gruvberget, är en
                   förfinskning av ett äldre samiskt namn med oklar förled. Efterleden vaara betyder ’berg’. Den meänkielitalande
                   lokalbefolkningens namn på orten är Vaskivuori ’Kopparberget’. Samma betydelse har ortens nuvarande nordsamiska
                   namn Veaikevárri.  

                   
                   Svartbyn tätort,
                   Överkalix sn
                   Norrbotten.
                    Suartheby 1539, Swartebynn 1543. – Tätorten återgår på en by. Förleden innehåller genitiv Svarta av
                   mansnamnet fsv. Svarte. I efterleden ingår by ’gård; by’.  

                   
                   Svarte tätort,
                   Balkåkra snLjunits hd
                   Skåne.
                    Svarteboa 1684, Svärteboa 1712. – Namnet på detta gamla fiskeläge är en förkortad form av det ursprungliga
                   Svarteboda (vars efterled är pluralis av bod, här i betydelsen ’fiskebod’),
                   en namnform som har levt kvar in i vår tid. Förleden i Svarteboda innehåller det ursprungliga namnet på
                   Svart-ån, fda. *Sværta, en bildning till adjektivet svart med syftning på mörkt vatten; det lokala uttalet
                   av Svarte och Svartån är »Svärte» och »Svärteån».  

                   
                   Svarteborg sn,
                   Tunge hd
                   Bohuslän.
                    Suartaborgh 1320-talet, (j) Suaurtuborghær sokn 1330. – Socknen har fått sitt namn efter byn Svarteborg.
                   I förleden kan ingå genitiv av *Svarta, ett antaget äldre namn på bäcken nedanför berget där kyrkan ligger.
                   Ordet svart åsyftande mörkt vatten är vanligt i ånamn. Efterleden är borg, troligen med betydelsen
                   ’berg(avsats) med brant sida, brant höjd’.  

                   
                   Svarten sjö,
                   Svartnäs sn
                   Dalarna.
                    Svartnäs.  

                   
                   Svarten sjö,
                   Faurås och Himle hd
                   Halland.
                    Svartrå.  


                   
                   Svartlå samhälle,
                   Edefors sn
                   Norrbotten.
                    Suarthela 1539. – Förleden är bestämd form av adjektivet svart med syftning på markens färg,
                   skuggläge e.d. I efterleden ingår ett norrbottniskt dialektord (sand)lå ’sandbotten, sandrevel;
                   låg sandstrand’. Ordet är identiskt med fvn. lá ’vatten som sköljer upp mot strandbrädden’. Svartlå
                   kan därför tolkas som ’den svarta (mörkfärgade, skuggiga) sandstranden’.  

                   
                   Svartlösa härad hd,
                   Södermanland.
                    (i) Swortaløtz hæradhe 1423. – Det äldre namnet på häradet var Yfra Tør ’Övre Tör’ (J Yfra Tøør 1369),
                   avseende den längre in från havet liggande delen av det medeltida Tør (Södertörn;
                   jfr Sotholms härad). Häradets tingsplats var fsv. Svartaløt (a Swartoløt 1353),
                   och efter denna kom häradet att få sitt nya namn, fsv. Svartaløtz hæradh, senare
                   ombildat till Svartlösa härad. Namnet Svartlöten har levat kvar långt fram under nyare tiden, och platsen
                   låter sig därför lokaliseras, nämligen till ett område invid Hallunda trafikplats vid E4/E20. Fsv. Svartaløt
                   är sammansatt av adjektivet svart och substantivet löt ’betesmark’. Enligt en lantmäterikarta från 1806
                   utgörs jorden på den gamla tingsplatsen av lerblandad svartmylla.  



                      
                      Svartnäs sn,
                      Dalarna.
                       Swarttenäs 1610. – Socknen, bildad 1924 genom utbrytning ur Svärdsjö socken, återgår på en på 1700-talet
                      tillkommen bruksförsamling vid Svartnäs bruk. Det är ovisst om förleden innehåller sjönamnet Svarten eller
                      en form av ånamnet Svartån, dock troligast det senare, varvid efterleden kan syfta på något mindre näs
                      i Svartån (också kallad Svartnäsån) invid själva bruket. Det har uppgetts att Svartån har dybotten och
                      därför mörkt vatten, medan sjön Svarten i stället har sandbotten. Ånamnet tolkas därför lämpligen som
                      ’den svarta ån’ och sjönamnet som ’sjön som avvattnas av Svartån’.  

                      
                      Svartrå sn,
                      Faurås hd
                      Halland.
                       ecclesie Suarthra 1330-talet. – Sockennamnet är övertaget från kyrkbyn. Genom denna rinner Svartån,
                      som avvattnar sjön Svarten. Sjön har sannolikt fått sitt namn efter ån. Åns äldre namn bör ha varit
                      *Svarta el. *Svart-a (fda. a ’å’), möjligen *Svart, i alla tre fallen med betydelsen ’den svarta (ån);
                      ån med mörkt vatten’. Förleden i sockennamnet innehåller fda. genitiv av ånamnet (*Svarto, *Svart-ar eller
                      *Svartar). Efterleden kan vara rå ’råmärke; gräns’. Om genitiv *Svartar (av *Svart) ingår som förled
                      i namnet, finns också möjligheten att efterleden innehåller fda. a ’å’ såsom ett förtydligande tillägg.  

                      
                      Svartsjö tätort,
                      Sånga snFärentuna hd
                      Uppland.
                       Svartsjölandet.  

                      
                      Svartsjölandet ö,
                      Färentuna hd
                      Uppland.
                       Swartsiö Landet 1718. – Förleden innehåller namnet på det stora godset Svartsjö (Suartasio 1310) i Sånga
                      socken och efterleden land i betydelsen ’ö’. Namnet Svartsjö har troligen från
                      början avsett en större, nu uppgrundad sjö eller fjärd av vilken Svartsjöviken och Igelviken utgör
                      rester. Ett äldre namn på Svartsjölandet var Färingö(n) (in Feringaøm 1277),
                      jfr Färentuna härad.  

                      
                      Svarttorp sn,
                      Tveta hd
                      Småland.
                       Swarta thorp 1333. – Socknen har fått sitt namn efter kyrkbyn. I namnets förled ingår genitiv av
                      mansnamnet fsv. Svarte. Efterleden är torp ’nybygge’.  

                      
                      Svartvik tätort,
                      Njurunda sn
                      Medelpad.
                       – Tätorten har vuxit upp kring en såg och en lastningsplats samt den år 1925 öppnade järnvägslinjen.
                      Namnet är givet efter Ljungans mynningsvik, och förleden kan ha åsyftat mörkt vatten eller att platsen
                      legat i skugga.  

                      
                      Svartå tätort,
                      Kvistbro snEdsbergs hd
                      Närke.
                       (ffore) Swartho 1447. –
                      Tätorten har vuxit upp kring ett järnbruk, som anlades vid Svartån på 1650-talet, och den år 1866
                      öppnade järnvägslinjen. Ursprungligen har namnet tillkommit ån och åsyftat mörkt vatten.  

                      
                      Svartån å (också Svartnäsån),
                      Svartnäs sn
                      Dalarna.
                       Svartnäs.  

                      
                      Svartån å,
                      Svartrå snFaurås hd
                      Halland.
                       Svartrå.  

                   

                      
                   
                

                   
                

                

                   
                
                

                   
                

                   
                   Svartån vattendrag,
                   Ljunits hd
                   Skåne.
                    Svarte.  

                   
                   Svartälven älv,
                   Äppelbo, Järna, Nås och Säfsnäs snr
                   Dalarna
                   Färnebo hd
                   Värmland
                   Hällefors snGryt-hytte och Hällefors hd
                   Västmanland.
                    Svartåå ca 1660, Swartelfwen 1693. – Älvens namn åsyftar vattnets färg.  

                   
                   Svealand del av Sverige,
                    (af) swea … landh 1400-talets mitt. – Ortnamnet innehåller genitiv av folkslagsbeteckningen svear och
                   pluralis av land och betyder ’svearnas landområden’. Det synes vara givet som en
                   pendang till Götaland. I Kristoffers landslag från mitten av 1400-talet, varifrån
                   belägget ovan är hämtat, sägs att Sverige uppkommit av swea och gotha landh, det förra beläget nordan skogh,
                   det senare sunnan scogh, varmed avses läge norr respektive söder om Kolmården och Tiveden. Förleden i
                   Svealand visar en utvidgad användning av folkslagsbeteckningen svear, som tidigare avsett folket
                   i Mälarlandskapen. Ännu vidare användning har svear fått i det svenska rikets namn; se närmare
                   Sverige.  

                   
                   Svedala kn,
                   sn, tätort,
                   Oxie hd
                   Skåne.
                    (vti) Sweydalæ 1465 (avser kyrkbyn), Store Swedalle 1546 (avser kyrkbyn). – Kommunens namn är givet
                   efter socknen och tätorten. Socknen i sin tur har fått sitt namn från den gamla kyrkbyn (nu
                   en tätort). Det innehåller i förleden ett skånskt dialektord svej ’inbuktning’ och pluralis (se inl. 3.3.1)
                   av dal med syftning på kyrkbyns läge vid en inbuktning av en långsträckt dalgång.  

                   
                   Svedvi f.d. sn,
                   Snevringe hd
                   Västmanland.
                    (ii) Swædhwi sookn 1352. – Sedan 1943 ingår socknen i Hallstahammar. Sockennamnets
                   förled är oklar men kan möjligen sättas samman med ett fornsvenskt *svēdh med betydelsen ’brand’.
                   Efterleden bör i sådana fall innehålla en förkortad form av fsv. -vidhi ’skog’, och namnet skulle då betyda
                   ’brandskogen’. Möjligheten finns också att efterleden är vi ’helig plats, kultplats’.  

                   
                   Sveg sn, tätort,
                   Härjedalen.
                   (j) Sueigi 1273 avskr. – Namnet avsåg ursprungligen kyrkplatsen. Det innehåller fvn. sveigr ’krökning’ och
                   syftar på den skarpa krök som Ljusnan gör vid kyrkan.  

                   
                   Svenarum sn,
                   Västra hd
                   Småland.
                    – Swethnarum 1281 (avser byn). – Socknen har fått sitt namn från byn Svenarum. Det har ansetts innehålla en
                   form av verbet fsv. svidha ’svedja’ och rum ’öppen plats’. Namnet betyder sålunda ’den
                   öppna plats som uppkommit genom svedjande’.  

                   
                   Sveneby sn,
                   Vadsbo hd
                   Västergötland.
                    parochie Swenaby 1304. – Socknen har fått sitt namn från kyrkbyn. Det är sammansatt med
                   by ’gård; by’. Förleden synes innehålla genitiv pluralis av sven ’yngling;
                   tjänare; väpnare’. Jfr Karlaby.  

                   
                   Svenljunga sn, tätort,
                   Kinds hd
                   Västergötland.
                    Swinalyongha 1427. – Socknen har fått sitt namn från kyrkbyn. Förleden innehåller djurbeteckningen svin;
                   efterleden åsyftar ljungbevuxen mark. Tätorten har vuxit fram vid kyrkbyn.  

                   
                   Svenneby sn,
                   Kville hd
                   Bohuslän.
                    (j) Suæina bear sokn 1317. – Kyrkbyn har givit socknen dess namn, som i förleden innehåller genitiv
                   pluralis av fvn. sveinn ’yngling; tjänare; väpnare’. Efterleden är by ’gård; by’.
                   Jfr Karlaby.  

                   
                   Svennevad sn,
                   Sköllersta hd
                   Närke.
                    (De) Suinæuaþ 1314? – Kyrkbyn har givit socknen dess namn, som i förleden innehåller genitiv pluralis av
                   ordet svin, här avseende ’vildsvin’. Efterleden är vad ’vadställe’ och avser den plats där Svennevadsån
                   bryter genom Sköllerstaåsen.  

                   
                   Svensbyn tätort,
                   Piteå sn
                   Norrbotten.
                    Swensbyn 1539. – Tätorten återgår på en by. Förleden innehåller mansnamnet Sven, efterleden
                    by ’gård; by’.  

                   
                   Svensksund gd,
                   Konungsunds snBjörkekinds hd
                   Östergötland.
                    Konungsund.  

                   
                   Svensköp sn,
                   Frosta hd
                   Skåne.
                    Suenskøb 1390 avskr., Swenschop 1421 avskr. – Sockennamnet, som ursprungligen avsåg kyrkbyn, innehåller
                   mansnamnet Sven och köp i betydelsen ’köpt gård, köpt mark’.  

                   
                   Svenstavik tätort,
                   Bergs sn
                   Jämtland.
                    – Tätorten har namn efter en järnvägsstation på inlandsbanan, som i denna del stod färdig 1918. I förleden
                   ingår ett bebyggelsenamn Svensta, givet efter en torpare Sven i början av 1800-talet. Det är således inget
                   »äkta» -stad-namn, jfr sta(d). Efterledens vik syftar på stationens läge vid en vik
                   av Storsjön.  

                   
                   Svenstorp tätort, by,
                   Stora Köpinge snHerrestads hd
                   Skåne.
                    (in) Swenstorp 1387. – Byns namn innehåller mansnamnet Sven och torp ’nybygge’.
                   Tätorten, belägen ett par km öster om byn, har vuxit fram kring en järnvägsstation, som öppnades 1866.  

                   
                   Svenstorp gods,
                   Odarslövs snTorna hd
                   Skåne.
                    (de) Swenstorp 1367 avskr. – Godsets namn innehåller mans-namnet Sven och torp
                    ’nybygge’.  

                   
                   Svenstorp sn,
                   Vemmenhögs hd
                   Skåne.
                   (af) Swenstorp 1364 avskr. – Sockennamnet, som är lånat från kyrkbyn, innehåller mansnamnet Sven
                   och torp ’nybygge’.  

                   
                   Sventorp sn,
                   Kåkinds hd
                   Västergötland.
                   (in) Suenæþorpe 1343. – Socknen har namn efter kyrkbyn. Det med torp ’nybygge’
                   sammansatta ortnamnet innehåller genitiv pluralis av sven ’yngling; tjänare; väpnare’
                   (jfr Karlaby) eller genitiv av ett mansnamn fsv. *Svene.  

                   
                   Sverige
                  Sverige Sweriki 1200-talets slut, Sweariki ca 1350. – Namnet Sverige är
                   tidigast betygat i den fornengelska dikten Beowulf från 700-talet (handskrift
                   ca 1000). Det skrivs där Swīorīce. Motsvarande fornsvenska form är Svearike,
                   som tidigt utvecklas till Sverike. Denna form förändras sedan under medeltiden
                   till Sverighe, med en övergång k &gt; gh (frikativt g), som har förklarats dels
                   som en inhemsk ljudutveckling, dels som inflytande från danskan.
                    Svearike är sammansatt av folkstamsbeteckningen svear i genitiv och ordet rike
                   och betyder alltså ’svearnas rike’. Svear kan återges med ’de egna, vi själva’
                   och är därmed en typisk beteckning som ett folk givit sig självt (jfr götar, se
                   Götaland). Svearna, som befolkade de tre landskapen omkring Mälaren,
                   Södermanland, Uppland och Västmanland, utgjorde den ena av de båda folkstammar
                   som spelade huvudrollen vid tillblivelsen av det svenska riket. Den andra
                   stammen var de söder därom boende götarna (Västergötland,
                   Östergötland).
                   Namnet Svearike talar för att svearna var ledande vid riksbildningen. Deras
                   organisatoriska skicklighet, som omtalas redan av den romerske
                   historieskrivaren Tacitus vid slutet av första århundradet e.Kr., betygas också
                   av en tidig riksbildning, nämligen (i fornsvensk form) Svethiudh (a, i
                   Sveþiuþu, normaliserad form, på två runstenar i Danmark och en i Södermanland).
                   Riket Svethiudh är mycket äldre än Sverige och omfattade bara en del av detta,
                   nämligen just de tre ovannämnda landskapen. Inom Svethiudh var Uppland det
                   ledande landskapet, och sannolikt har namnet Svethiudh från början avsett just
                   Uppland; de båda andra svealandskapen har fått sina namn i förhållande till
                   Uppland (Södermanland, Västmanland).
                   Svethiudh innehåller som förled
                   stambeteckningen svear, dock inte i genitivform som i Svearike. Efterleden
                   thiudh är en fornsvensk motsvarighet till fvn. þjóð ’folk’. Svethiudh betyder
                   alltså ’sveafolket’ och har sekundärt överförts på det område där folket bodde.
                    Den isländska motsvarigheten till Svethiudh, Svíþjóð, används än idag som namn
                   på Sverige, och den något försvenskade formen Svitjod brukas ju ibland också i
                   Sverige som ett skämtsamt namn på riket. Svethiudh ligger också, via en därtill
                   bildad inbyggarbeteckning, till grund för internationella namn på Sverige,
                   Sweden i engelskan, Schweden i tyskan, Suède i franskan, Svezia i italienskan,
                   Suecia i spanskan m.fl. 

                   

                      
                   
                

                   
                
                

                   
                
                

                   
                



                   
                   Svindersvik egendom,
                   Nacka snVärmdö skg
                   Uppland.
                    von Svindens Wijk 1690. – Namnet är givet efter holländaren Johan van Swindern som vid mitten av
                   1600-talet anlade ett beckbruk på platsen.  

                   
                   Svinesundsbron bro,
                   Hogdals snVätte hd
                   Bohuslän.
                    – Efterleden avser den bro som sedan 2005 leder Europaväg 6 över det sund som utgör Idefjordens mynning i
                   Skagerrak. Den äldre bron intill kallas Gamla Svinesundsbron. Namnet på detta sund, Svinesund
                   (til Svínasundz 1200-talet), är flertydigt. Enligt en äldre uppfattning innehåller det genitiv pluralis
                   av folkbeteckningen svear. Enligt en annan tolkning ingår säkerligen genitiv pluralis av ordet svin,
                   här avseende vildsvin.  

                   
                   Svinhult sn,
                   Ydre hd
                   Östergötland.
                    Swinæhult 1322. – Socknen har lånat sitt namn från gården Svinhult. Det är sammansatt av ordet svin, här
                   sannolikt åsyftande vildsvin, och hult.  

                   
                   Svinnegarn sn,
                   Åsunda hd
                   Uppland.
                    Datum Swinagarn 1307. – Socknen har övertagit kyrkbyns namn. Detta har vanligen uppfattats som en
                   sammansättning av genitiv pluralis av ordet svin (avseende vildsvin) och ett fornsvenskt *garn ’tarm’,
                   som har kunnat användas om såväl öar som vikar, ursprungligen väl om sådana med långsmal form. Namnet
                   skulle med denna utgångspunkt ursprungligen ha avsett den nu upplandade ö på vilken byn och kyrkan ligger.
                   Det kan emellertid inte uteslutas att det från början har avsett den djupa vik som skjutit in i
                   landet söder om kyrkan. Både i ett viknamn och ett önamn kan förleden alternativt vara ett fornsvenskt
                   *svin ’upptorkat eller av grunt vatten täckt område’.  


                      
                      Svinninge tätort,
                      Österåkers snÅkers skg
Östra Ryds snDanderyds skg
                      Uppland.
                       (iuxta) villam Swyninge 1325. – Namnet avsåg ursprungligen den by som nu är belägen strax norr om tätorten.
                      Det innehåller en inbyggarbeteckning (-inge), sannolikt bildad till ett fornsvenskt
                      *svin ’upptorkat eller av grunt vatten täckt område’. Den sakliga bakgrunden är byns lågt liggande marker
                      som först relativt sent frilagts av landhöjningen.  

                      
                      Svinö ö, naturreservat
                      Kalmar stad
                      Småland.
                       Swijnö 1634. – Namnets förled innehåller ordet svin och syftar väl på att ön fungerat som betesholme för
                      grisar. xyzxyz  

                      
                      Svänasjö f.d. sn, gd,
                      Örby snMarks hd
                      Västergötland.
                       Svanseryd 1493 (avser prästgården), Swenasiö 1540. – Den f.d. socknen, vars namn är givet efter prästgården,
                      införlivades i Örby sn på 1540-talet. Bebyggelsenamnets ursprungliga form innehåller
                      namnet på den närliggande Svänasjön, fsv. *Svansæ ’Svansjön’, där förleden är gammal dialektal genitiv
                      pluralis sväna av svan. Efterleden är ryd.  

                      
                      Svängsta tätort,
                      Asarums snBräkne hd
                      Blekinge.
                       – Tätorten har vuxit fram kring en järnvägsstation, som öppnades 1874. Dess namn synes vara givet
                      efter torpet Svängestatorpet (Swängestadtorpet 1801), som ursprungligen låg strax norr om järnvägsstationen.
                      Torpets namn innehåller snarast ett ord *svängstad, vars efterled är stad i betydelsen ’ställe, plats’,
                      och har i sin tur säkerligen äldst åsyftat ett ställe i den förbiflytande Mörrumsån, där man »svängde
                      hästar», dvs. lät dem simma för att rengöras.  

                      
                      Svärdsjö sn, tätort,
                      Dalarna.
                       (j) Swalase 1384 (avser nuvarande Kyrkbyn), (j) Suerdasio socn 1465. – Tätorten är till övervägande del
                      framvuxen ur byn Borgärdet. Den torde närmast ha lånat namnet från poststationen,
                      inrättad 1870 och namngiven efter socknen. Socknen har övertagit det gamla namnet på nuvarande Kyrkbyn,
                      vilken i sin tur hade fått namn efter den närbelägna Svärdsjön. Förleden i sjönamnet innehåller sannolikt
                      en form av svenska dialekters svärd, svard, riksspråkets svål ’grässvål’, med syftning på
                      gräsbotten eller grässtränder.  

                      
                      Svärta sn,
                      Rönö hd
                      Södermanland.
                       (til) Swerto 1320-talet? – Sockennamnet synes ha utgått från ett som natur- eller ägonamn använt ord,
                      bildat till adjektivet svart. Troligast är att namnet Svärta med syftning på mörk dyjord eller mörkt,
                      beskuggat vatten en gång varit namnet på Svärtaån och att ån givit sitt namn åt kyrkan och senare socknen.  

                      
                      Svärtinge tätort,
                      Östra Eneby snBråbo hd
                      Östergötland.
                       (in) Suærtinge 1321. – Tätorten är framvuxen på utmark till gården Svärtinge. Gårdnamnet är en bildning
                       med -inge till adjektivet svart eller till ett ortnamn där svart ingår. Möjligen
                       syftar svart här på den mörka mossjorden på stora områden av gårdens odlingsmark.  

                      
                      Sya sn, tätort,
                      tätort hd
                      Östergötland.
                       parochie Sya 1411. – Socknen, som har fått sitt namn från kyrkbyn, har antagits innehålla ett ord med
                      betydelsen ’böjning, krök’, besläktat med bl.a. ä. nsv. sveg ’bukt’, no. sveig ’böjning’, och ursprungligen
                      åsyftande en markerad krök av den intilliggande Svartån. Tätorten har vuxit fram i anslutning till kyrkan
                      och platsens järnvägsstation.  

                   

                      
                   
                

                   
                

                

                   
                
                

                   
                

                   
                   Sylarna fjällmassiv,
                   Undersåkers sn
                   Jämtland.
                    Sylan 1645. – Namnet är bestämd form pluralis av redskapsbeteckningen syl. Det är ett jämförelsenamn,
                   som tar fasta på att topparna i fjällmassivet ser vassa ut på avstånd. Även massivets sydsamiska namn
                   Bieljehke (Bealjege) med betydelsen ’den öronförsedda’, en bildning med ändelsen -(e)hke till bieljie
                   ’öra’, grundar sig på jämförelse.  

                   
                   Synnerby sn,
                   Skånings hd
                   Västergötland.
                    Synderby 1308. – Sockennamnet är givet efter kyrkbyn. Det betyder ’Södergården’ eller ’Söderbyn’
                   (by).  

                   
                   Syrsan fjärd,
                   Lofta och Västra Eds snrNorra Tjusts hd
                   Småland.
                    Sirisann 1559. – Namnet har inte givits någon tillfredsställande förklaring.  

                   
                   Sysslebäck tätort,
                   Dalby snÄlvdals hd
                   Värmland.
                   Skollebeck 1503, Skötzlebäk 1540, Skyslebeck 1564. – Tätorten består av byn Skyllbäck och flera andra byar
                   söder därom. Bynamnet, vars förled är oklar, åsyftade troligen ursprungligen den till Klarälven rinnande
                   Näckån. Den urspårade formen Sysslebäck, som uppträder redan i början av 1700-talet, har kommit att användas
                   om tätorten, medan bynamnet i lokalt språkbruk och i gällande fastighetsregister har formen Skyllbäck.  

                   
                   Syterskalet fjälldal,
                   Tärna sn
                   Lappland.
                    Sytertoppen.  

                   
                   Sytertoppen fjälltopp i Norra Storfjället,
                   Tärna sn
                   Lappland.
                    – Namnet är givet efter bäckdalen Syterskalet, syd-sam. Syjhterendurrie, som delar den höga toppen i en
                   nordlig och en sydlig del. Förleden kan innehålla en vattendragsbeteckning, jfr norska dialekters sytre
                   ’liten porlande bäck’, eller återgå på en bildning till sam. sujtedh ’sköta, vårda, valla’ (nordiskt
                   lånord). Efterleden i dalens namn är bestämd form av det svenska dialektordet skal (&lt; skardh) ’inskärning
                   i fjäll(rygg)’. Det samiska namnets efterled durrie har samma innebörd som den svenska.
                   Dalen är en samisk flyttled.  

                   
                   Sågmyra tätort,
                   Bjursås sn
                   Dalarna.
                    – Namnet Sågmyra kan knytas till en kopparhytta och ett nickelverk, tillkomna under 1800-talets förra hälft.
                   En post- och järnvägsstation med namnet Sågmyra inrättades 1889. I namnets förled ingår namnet på byn Sågen,
                   på vars mark tätorten har vuxit fram. Efterleden är dialektordet myra ’myr’. Det är obekant var den
                   namngivande myren har legat.  


                   
                   Såmmarlappa gd,
                   Jokkmokks sn
                   Lappland.
                    – Namnet, lulesam. Såmmárlahpa, är övertaget från en på platsen befintlig grotta. Innebörden hos förleden
                   Såmmár-, som ingår i flera namn i trakten, är okänd. Efterleden innehåller slahpa ’överhängande klippvägg’.  

                   
                   Sånfjället fjäll,
                    se Sonfjället.  

                   
                   Sånga sn,
                   Färentuna hd
                   Uppland.
                   (in) parochia Sunga 1310. – Sockennamnet återgår sannolikt på ett äldre önamn, vars härledning dock är
                   dunkel. Namnet har, sannolikt med orätt, sammanställts med sockennamnet Sånga i
                   Ångermanland.  

                   
                   Sånga sn,
                   Ångermanland.
                   (in) Sungu 1303. – Socknen har fått sitt namn efter kyrkbyn. Det är sannolikt ett ursprungligt namn på
                   Kvarnbäcken, som halvannan kilometer öster om kyrkan utmynnar i Ångermanälven. Namnet innehåller troligen
                   ett med verbet sjunga besläktat ord, i så fall åsyftande bäckens ljud.  

                   
                   Sånga-Säby folkhögskola,
                   Sånga snFärentuna hd
                   Uppland.
                   (j) Sæby 1450. – Namnet, som ursprungligen avsåg en gård eller by, är sammansatt av fsv. *sæ(r) ’sjö’, och
                   by ’gård; by’. Ett Säby finns också i grannsocknen Skå och det är svårt att avgöra
                   vilket namn de olika medeltida beläggen avser. Närheten till detta Säby har också medfört att sockennamnet
                   lagts till i förtydligande syfte. År 1905 upptecknades uttalet »Sångseby».  

                   
                   Såtenäs gods,
                   Tuns snÅse hd
                   Västergötland.
                    Satanæs 1392. – Ortnamnet innehåller dialektordet såt ’håll för jägare där de sätter försåt’, som här kan
                   betyda ’fiskeplats’ (jfr det norska dialektordet såt ’fiskeplats vid strandbrädden’). Bebyggelsen ligger
                   vid ett näs i Vänern.  

                   
                   Säbrå sn,
                   Ångermanland.
                   (De) Sioboradh 1344. – Efterleden rå återgår på fsv. *radh ’bygd’ (→ härad) och förleden innehåller genitiv
                   av en inbyggarbeteckning sioboar ’sjöbor’, syftande på folket kring Nässjön. Namnets innebörd har varit
                   ’sjöbornas område eller bygd; sjöbygden’.  

                   
                   Säby sn,
                   Rönnebergs hd
                   Skåne.
                    Sæby 1160-talet (avser kyrkbyn). – Socknen har sitt namn efter kyrkbyn. Det innehåller i förleden
                   fda. *sæ ’sjö’, här med syftning på läget vid Öresund. Efterleden är by ’gård; by’.  

                   
                   Säby f.d. sn,
                   Tranås stad
                   Småland.
                    ecclesie Sæby 1335. – Kyrkbyn har givit socknen dess namn, som i förleden innehåller fsv. *sæ(r)
                   ’sjö’ efter läget vid Säbysjön. Efterleden är by ’gård; by’.  

                   
                   Säby by,
                   Skå snFärentuna hd
                   Uppland.
                   Sånga-Säby.  

                   
                   Säby gods,
                   Visnums snVisnums hd
                   Värmland.
                   Värmlands Säby.  

                   
                   Säby sn,
                   Snevringe hd
                   Västmanland.
                    parrochie Sæby 1359. – Sockennamnet avsåg ursprungligen en bebyggelse vid kyrkan. Det innehåller i
                   förleden fsv. *sæ(r) ’sjö’, åsyftande läget vid sjön Freden. Efterleden är by ’gård; by’.  

                   
                   Sädvvájávrre fjällsjö,
                   Arjeplogs sn
                   Lappland.
                    Sädva träsk 1790-talet. – Förleden i det pitesamiska namnet, tidigare skrivet Sädvajaure, har okänd
                   betydelse. Efterleden jávrre betyder ’sjö’.  

                   
                   Säffle kn, stad,
                   Värmland.
                    Sæfigla 1455. – Stadens namn är givet efter Säffle herrgård vid Byälven söder om staden. Enligt en
                   tolkning är det sammansatt av säv, avseende olika vattenväxter, och ett fornsvenskt *fyghle ’samling av
                   fågel; ställe där man jagar fågel’; det skulle då ursprungligen ha åsyftat rikt fågelliv i vassbankarna
                   i Byälven. Enligt ett annat tolkningsförslag är namnet ett ursprungligt namn *Sæfyghla på den del av
                   Byälven som rinner förbi herrgården. Förleden i detta namn skulle då vara fsv. *sæ(r) ’sjö’ med syftning
                   på Byälvens mynningsvik i Vänern och efterleden en bildning till det nämnda *fyghle med syftning på
                   rikt fågelliv.  

                   

                      
                   
                

                   
                
                

                   
                
                

                   
                

                   
                   Säfsen inofficiellt namn på,
                   Säfsnäs sn
                   Dalarna.
                    Säfsnäs.  

                   
                   Säfsnäs sn,
                   Dalarna.
                    – Socknen, ursprungligen en del av Nås finnmark, blev kapellag under Nås 1748 och egen församling 1798.
                   Det lokalt brukade sockennamnet är Säfsen. Som bebyggelsenamn avsåg detta äldst ett 1610 tillkommet nybygge
                   (Säfzän ca 1640), senare by, nu kalllad Säfsbyn, där ett kapell invigdes 1723. Från början har namnet
                   emellertid syftat på den närbelägna Säfssjön. Förled i Säfsen är växtbeteckningen säv. Efterleden -sen
                   har utvecklats ur -sjön. I det nyskapade officiella namnet Säfsnäs, som är äldst belagt 1746, tycks näs
                   ha fogats till det gamla namnet utan topografisk motivering.  

                   
                   Sälen tätort,
                   Transtrands sn
                   Dalarna.
                    – Tätortsnamnet återgår på Sälen som gemensam benämning på byarna Östra och Västra Sälen. Namnet innehåller
                   dialektordet säl ’fäbodställe’. Enligt traditionen har platsen varit fäbodställe för malungsbor. Bebyggelsen
                   är möjligen belagd 1539 genom skrivningen Yppestessel ’de »yppersta», dvs. längst upp belägna fäbodarna’.  

                   
                   Sällstorp sn,
                   Viske hd
                   Halland.
                    (jn) Sakælsthorp 1344. – Namnet är övertaget från kyrkbyn. I förleden ingår förmodligen ett mansnamn,
                   kanske fda. Sakulf. Efterleden är → torp ’nybygge’. Förleden uppvisar ihopdragna former (Siels-, Sels- o.d.)
                   fr.o.m. 1580-talet.  

                   
                   Säm, Norra, Södra snr,
                   Västergötland.
                    Norra Säm och Södra Säm.  

                   
                   Sänna tätort,
                   Hammars snSundbo hd
                   Närke.
                    – Tätorten har uppstått vid ett villaområde. Namnet har tidigare tillkommit ett torp. Det är sannolikt bildat
                   till ordet sand och avser ett sandigt område.  

                   
                   Särestad sn,
                   Åse hd
                   Västergötland.
                   (in) Særistadhum 1338. – Socknen har fått sitt namn från en gård eller by, möjligen Prästbolet. Förleden
                   kan innehålla genitiv av ett mansnamn motsvarande fvn. Sævarr. Efterleden är sta(d).  

                   
                   Särna sn, tätort,
                   Dalarna.
                    (i) Serna, (a) Sernom 1378 sen avskr., y Sserne 1515. – Tätorten är framvuxen ur kyrkbyn Särnabyn (också
                   kallad Särna). Namnet är dunkelt.  

                   
                   Särslöv sn,
                   Oxie hd
                   Skåne.
                    Særæsleff 1256, (in) Særskeff 1330. – Sockennamnet, som är givet efter kyrkbyn, innehåller i efterleden
                   löv och i förleden troligen en motsvarighet till ett fvn. mansnamn Sævarr.  

                   
                   Särö tätort,
                   Släps snFjäre hd
                   Halland.
                    Særæø ca 1300. – Tätorten har vuxit fram på ön med samma namn, numera en halvö. Förleden är otolkad.
                   Efterleden är ö.  

                   
                   säter säter Ortnamn innehållande säter är i Sverige spridda från Småland i söder till
                   Ångermanland i norr (i Västerbotten, där namntypen inte har gammal hävd, finns några få sent tillkomna
                   namn, t.ex. sockennamnet Nysätra). Namntypen är huvudsakligen utbredd i norra
                   Götaland och Svealand med tyngdpunkt i Östergötland och Södermanland, som tillsammans hyser nära hälften
                   av landets alla -säter-namn. Innebörden av säter är ’utmarksäng’. Den fornspråkliga grundbetydelsen hos
                   ordet, som är besläktat med verbet sitta, är ’sittande, uppehållsort’, och det är tänkbart att det har
                   kommit att beteckna någon anordning för uppsättning och förvaring av hö, där höet »sitter», och senare
                   också platsen för en sådan anordning. I ortnamn uppträder ortnamnselementet som säter och sätra (varav
                   några har plural form, se inl. 3.3.1), med variantformerna sätter och sättra samt, i västra och norra
                   Sverige, sätt.Flera av namnen är enkla, Sät(t)er och Sät(t)ra. I de sammansatta namnen karakteriserar
                   förlederna på olika sätt markområdet, i t.ex. Bredsätra och
                   Eskilsäter (äske ’askbestånd’). Personbetecknande förleder, som i
                   Botilsäter, är ovanliga. Från denna namngrupp ska skiljas de i västra Värmland,
                   norra Västerdalarna, Härjedalen och Jämtland förekommande -säter-namnen, som innehåller ett nära
                   besläktat ord (fvn. sætr i motsats till setr) med betydelsen ’fäbodställe’. Sådana namn finns även i
                   Norge, varifrån riksspråkets säter ’fäbodställe’ har lånats.
                   Litteratur: Folke Hedblom, De svenska ortnamnen på säter. En namngeografisk
                   undersökning (1945); dens., Gästriklands äldre bebyggelsenamn. En
                   förberedande undersökning (1958), s. 68. – Bild 69.  

                      
                      Säter kn,
                      stad, sn,
                      Dalarna.
                       Sättre 1553 (avser en kungsgård). – Staden, med privilegier från 1642, och socknen, som bröts ut ur
                      Stora Tuna 1636, har övertagit namnet från en kungsgård. Den ursprungliga formen är Sätra, plural form
                      (se inl. 3.3.1) av säter ’utmarksäng’. Förmodligen ändrades Sätra till
                      singularformen Säter vid inrättandet av kungsgården på 1550-talet för att man lättare skulle kunna
                      hålla isär denna ort från andra närbelägna platser med samma namn. Dock brukades Sätra ända in på
                      1600-talet.  

                      
                      Säter sn,
                      Vadsbo hd
                      Västergötland.
                       Sætra 1345. – Socknen har fått sitt namn från kyrkbyn. Det innehåller säter
                      ’utmarksäng’.  

                      
                      Säterbo del av Arboga stad (f.d. sn, Åkerbo hd),
                      Västmanland.
                       (in) parochia Sæterboherdhe 1291. – Namnet, ett ursprungligt *Sæterbohæradh med efterleden
                      härad i betydelsen ’bygd’, betyder ’säterbornas bygd’ (se säter
                      ’utmarksäng’). Den bebyggelsehistoriska bakgrunden till namnet är inte klarlagd.  

                      
                      Sätergläntan hantverksskola för hemslöjd,
                      Åls sn
                      Dalarna.
                       – Då gården tillkom 1922 skapade man detta nya namn av de positivt laddade orden säter ’fäbodställe’
                      och glänta. Båda var på sätt och vis motiverade då skolan anlades på fäbodvallen Knippbodarna. I denna
                      del av Dalarna kallas emellertid fäbodställe för bodar, i Ål uttalat »buär».  

                      
                      Sätila sn, tätort,
                      Marks hd
                      Västergötland.
                       (de) Sæteldhrum 1313 avskr. (avser kyrkbyn). – Socknen har fått sitt namn från kyrkbyn. Det plurala (se
                      inl. 3.3.1) ortnamnet innehåller fsv. *sæ(r) ’sjö’ och i efterleden snarast fsv. tældra, en sidoform till
                      fsv. tiældra ’gränssten, råmärkes-sten’. Tätorten har vuxit fram vid sockenkyrkan.  



                   
                      
                   

                
                   
                Bild 69. Utbredningen av ortnamnen på säter i Sverige. Karta från Språken i
                Sverige (2010), ©Sveriges Nationalatlas, Norstedts kartor.
                


             

                
             
             

                
             

                
                Sätofta tätort, by,
                Bosjöklosters snFrosta hd
                Skåne.
                 Sæthætoftæ 1181 sen avskr., (de) Sætoftæ 1292 sen avskr., Setoft 1557. – Namnets efterled innehåller toft,
                en sidoform till tomt. Om det äldsta belägget är pålitligt, kan förleden utgöras av
                ett forndanskt *sæta ’uppehållsplats, boning’. Om så inte är fallet, torde förleden vara fda. *sæ ’sjö’ med
                syftning på läget vid Östra Ringsjön. Tätorten har vuxit fram ur yngre sommarstugebebyggelse.  

                
                Sätrabrunn tätort, hälsobrunn,
                Kila snÖvertjurbo hd
                Västmanland.
                 – Namnet på denna 1701 anlagda brunnsort innehåller säter ’utmarksäng’.  

                
                Sättersta sn,
                Rönö hd
                Södermanland.
                (de) Setastum 1280- eller 1290-talet? – Socknen har fått sitt namn från gården Sättersta. Förleden kan
                innehålla ett med sitta samhörigt ord, måhända säte med betydelsen ’uppehållsplats’. Efterleden är
                sta(d). 

                
                Sättna sn,
                Medelpad.
                (Aff) Settne Sockn 1543. – Namnet anses vara pluralis av en motsvarighet till fvn. *setn, besläktat med
                verbet sitta och med betydelsen ’uppehållsort; boplats’. Motsvarande namnbildningar återfinns på norskt område.
                Det är obekant vad namnet avsett, innan det blev sockennamn.  

                
                Sätuna gods,
                Björklinge snNorunda hd
                Uppland.
                (i) Sætunum 1353. – Namnet är sammansatt av fsv. *sæ(r) ’sjö’, samt tuna. Förleden
                syftar på läget vid Långsjöns norra ände för den by som gett godset dess namn.  

                
                Sätuna sn,
                Gudhems hd
                Västergötland.
                 Sætuner 1311 (avser kyrkbyn). – Socknen har fått sitt namn från kyrkbyn. Förleden innehåller fsv. *sæ(r) ’sjö’,
                efterleden är tuna.  

                
                Sävar sn, tätort,
                Västerbotten.
                 Szeuara 1539 (avser den nuvarande kyrkbyn). – Tätorten är framvuxen ur kyrkbyn. Socknen, utbruten ur Umeå
                socken 1823, har övertagit kyrkbyns namn. En tolkning, dock osäker, är att förleden innehåller fsv.
                *sæ(r) ’sjö’, här med syftning på havet, och att efterleden innehåller ett ord fsv. *vara, möjligen i
                betydelsen ’höglänt markområde; stenig skogsbacke; grusmark’ e.d.  

                
                Sävare sn,
                Kinnefjärdings hd
                Västergötland.
                 ecclesia Sæuara 1361. – Socknen har fått sitt namn från kyrkbyn (i Sæuarom 1397). Det plurala (se inl. 3.3.1)
                ortnamnets efterled innehåller fsv. *vara, eller möjligen ett därmed nära samhörigt ord, med betydelsen
                ’höglänt mark, grusig (ut)mark, sandig hed’ e.d. Förleden innehåller Sæ-’sjö’, rimligtvis med syftning på Vänern.
                En tolkning av Sävare som ’sandmarken’ är topografiskt träffande. Kyrkbyn ligger omkring 3 km från Vänern men
                i anslutning till ett vidsträckt sandområde, som når ända ned till sjöns strand och under forntiden kan ha burit
                detta ortnamn på Sä- och givit det till byn Sävare.  

                
                Sävast tätort,
                Överluleå sn
                Norrbotten.
                (i) Sefastaby 1486. – Tätorten är framvuxen ur en by. Förleden i namnets äldre form Sävastby, fsv. *Sighfasta(r)by,
                innehåller genitiv av mansnamnet Sigfast, här möjligen avseende en person som omtalas som testamentsvittne år 1339.
                En ljudövergång f &gt; v är vanlig i de många mansnamnen på fast, varav -v- i Sävast. Efterleden i det äldre
                Sävastby är by ’gård; by’. Förenklingen av Sävastby till Sävast är betygad först 1825 i
                bynamnet, men redan 1685 förekommer inbyggarbeteckningen sävastar (Säfwastarne, Säfwasterna m.fl.).  

                   
                   Säve sn, tätort,
                   Västra Hisings hd
                   Bohuslän.
                    (i) Siaffuar sokn 1354 avskr. – Någon by eller gård med namnet Säve finns inte. Namnet, som ursprungligen
                   innehåller fornvästnordisk genitiv singularis av ordet sjö och ordet socken, alltså ’Sjösocknen’, torde i
                   stället ursprungligen ha avsett ett sankt område invid kyrkan. Fr.o.m. 1600-talet förekommer skrivningar
                   utan ordet socken. Tätorten är framvuxen vid den 1907 öppnade järnvägsstationen, i anslutning till
                   sockenkyrkan.  

                   
                   Sävedals härad hd,
                   Västergötland.
                    Sæwudæl 1200-talets slut. – Sävedal, som är ett gammalt bygdenamn, innehåller som förled det gamla namnet
                   på Säveån, fsv. Sæva. Häradets huvudbygd ligger i Säveåns dalgång.  

                   
                   Säveån å,
                   Bohuslän och Västergötland.
                    (iuxta) ampnem [’ström, älv’] Sæuæ 1321. – Ånamnet är bildat till adjektivet fsv. sæver ’lugn, stilla’
                   (jfr sävlig), syftande på åns lugna lopp.  

                   
                   Sävja tätort,
                   Danmarks snVaksala hd
                   Uppland.
                   (jn) Seffium 1291. – Namnet, som är övertaget från byn Sävja, är flertydigt. Kanske ska det snarast
                   uppfattas som pluralis (se inl. 3.3.1) av ett äldre fjärdnamn fsv. *Sævi, avseende den forntida vattenyta
                   som sträckte sig från Uppsalaåsen åt sydöst längs Sävjaån. Detta *Sævi skulle kunna vara bildat till
                   växtbeteckningen säv och betyda ’den sävrika fjärden’. Alternativt kan det röra sig om ett ord med
                   betydelsen ’väta’, besläktat med sav ’näringsvätska i träd’. I så fall skulle namnet snarast ha tagit fasta
                   på de sumpiga stränderna kring den grunda fjärden.  

                   
                   Sävsjö kn, stad,
                   Småland.
                    – Bebyggelsen har vuxit fram kring en landsvägsknut och den år 1864 öppnade järnvägslinjen, vars
                   järnvägsstation gavs namn efter den väster därom belägna byn Sävsjö (in Sepsio 1319). Dess namn avsåg
                   ursprungligen den intilliggande sjön Säv-sjön. I sjönamnets förled ingår växtbeteckningen säv.  

                   
                   Sävstaholm gods,
                   Västra Vingåkers snOppunda hd
                   Södermanland.
                    – Ortnamnet innehåller ett äldre bynamn Sävsta (Sigwalstadhæ 1308), till vilket elementet
                   holm fogats. Sävsta innehåller i efterleden sta(d) och
                   i förleden det fornsvenska mansnamnet Sighvald.  

                   
                   Söderala sn, tätort,
                   Hälsingland.
                    Sudheralum 1302. – Tätorten omfattar flera byar i kyrktrakten. Se vidare Norrala.  

                   
                   Söderarm ö,
                   Rådmansö snFrötuna och Länna skg
                   Uppland.
                    Söder-arms Båkar 1788. – Enligt ett förslag skulle namnet ursprungligen syfta på ett sjömärke med en
                   visare – en »arm» – på ön. Tolkningen stämmer bra med öns läge på södra sidan om den gamla farleden mellan
                   Sverige och Finland.  

                   
                   Söderby-Karl sn, tätort,
                   Lyhundra hd
                   Uppland.
                    – Socknen bildades 1796 genom sammanslagning av Söderby och Karlskyrka socknar. Namnet Söderby (De Sudherby
                   1344), övertaget från kyrkbyn (numera tätort), är sammansatt av väderstrecksbeteckningen söder och
                   by ’gård; by’. Karlskyrka återgår på ett äldre Karlungskirkia (Karlungskirkiu 1287),
                   där förleden säkerligen ska sammanhållas med bynamnet Karlösa. Snarast är det i Karlungskirkia ingående
                   Karlung att uppfatta som ett hus-bondenamn för bonden i Karlösa, som då också får tänkas vara den som lät
                   uppföra kyrkan. Ett alternativ är att kyrkan är namngiven efter lokalhelgonet Sankt Karlung, som då bör ha
                   varit en man från Karlösa. Föreställningarna om ett helgon Sankt Karlung kan dock ha uppstått
                   genom spekulationer utifrån kyrkans namn. Karlösa (in Karløsum 1378) är en sammansättning av mansnamnet
                   fsv. Karle och lösa ’glänta; äng’.  

                

                   
                
             

                
             

             

                
             
             

                
             

                
                Söderbärke sn, tätort,
                Dalarna.
                – Tätorten består av byar i kyrktrakten. Se vidare Barken.  

                
                Söderfors sn, tätort,
                Örbyhus hd
                Uppland.
                (in) Sydderfors 1356 avskr. (avser en kvarn). – Tätorten och socknen har namn efter bruket Söderfors,
                anlagt vid en fors i Dalälven mellan Jörsön och den östra älvstranden. Förleden relaterar denna fors
                till nordligare belägna forsar längs Jörsöns västra och norra stränder.  

                
                Söderhamn kn, stad,
                Hälsingland.
                 Sødre hampn 1552 (avser en hamn). – Staden grundades 1620, varvid den bröts ut ur Söderala socken.
                Namnet har ursprungligen syftat på en hamn och uttrycker motsats till en annan, förmodligen närbelägen
                hamn. Enligt uppgifter från 1700-talet har denna kallats Norra hamnen och varit belägen i havsviken
                Norrfjärden nordöst och öster om staden (jämför Södra Fierden 1747 som namn på Söderhamnsfjärden).  

                
                Söderköping kn, stad,
                Östergötland.
                (in) Sudhercopia 1200-talet (latiniserad namnform). – Ortnamnet innehåller fsv. køpinger, køpunger ’handelsplats’.
                Förleden Söder särskiljer orten från Norrköping i samma landskap, och namnets innebörd är
                ’det södra Köping’ eller ’den södra handelsplatsen’.  

                
                Södermalm stadsdel,
                Stockholms stad.
                (in) fundo dicto [’inom det område som kallas’] Suthræ malm 1288. – Namnet har uppkommit i analogi med
                Norrmalm. Det avsåg från början säkerligen endast området närmast staden mellan broarna. Området
                som stadsdelen nu omfattar har sannolikt ursprungligen hetat Åsö(n) (a Ase ca 1345), där ås säkerligen syftar
                på Brunkebergsåsens (Brunkeberg) fortsättning söder ut från Stadsholmen.  

                
                Södermanland landskap,
                 Sundermannia ca 1120 avskr.– Namnet betyder ’södermännens land. Södermännen var i gammal tid de som bodde i
                området söder om Uppland (jfr Västmanland);¨se vidare
                Sverige. Sörmland är en sammandragen form av Södermanland. – Bild 70.  

                
                Södermanlands län län,
                – Namnet är bildat till landskapsnamnet Södermanland. Äldst omfattade länet hela
                Södermanland, dock under namnet Nyköpings län. År 1714 fördes länets östligaste del till
                Stockholms län.  

                
                Söderslätt del av sydvästra Skåne,
                 Söndreslätt 1690. – Namnet, ofta synonymt med Söderlen (jfr Österlen), betecknar en
                del av sydvästra Skåneslätten med oklara gränser.  

                
                Södersvik tätort,
                Rådmansö snFrötuna och Länna skg
                Uppland.
                 – Tätorten har vuxit upp vid en gammal hamnplats för Lågarö by. Namnet kan vara en sammandragning av ett
                ursprungligt *Södergårdsvik där förleden i så fall innehåller namnet på en av gårdarna i byn, Södergården.  

                
                Södertälje kn, stad,
                Södermanland.
                 Telgas 1000-talet avskr., Datum Tælgis 1279, Södertelge 1592. – Till grund för namnet ligger ett fornsvenskt
                *talgh, ev. *tælgh(ia), besläktat med verbet tälja och med innebörden ’skåra, inskärning, nedskärning’ eller
                ’vik’. Den sakliga bakgrunden till namnet är den långsträckta dalgång som skiljer Södertörn från Sörmlands
                fastland och genom vilken smala vikar söker sig fram från såväl norr som söder. Den forntida vattenled som gått
                genom dalgången bör ha burit namnet *Talgh eller *Tælgh(ia). I det förra fallet får man tänka sig att Södertälje
                innehåller en inbyggarbeteckning fsv. *tælghiar ’de som bor vid *Talgh’, bildad till detta namn. I det senare
                fallet får man räkna med att bebyggelsenamnet sekundärt fått plural form (se inl. 3.3.1). Förleden Söder är
                tillfogad för att skilja namnet från Norrtälje. Jfr Västertälje
                och Östertälje.  

                
                Södertörn halvö,
                Södermanland.
                 (de) Thørh 1281, (in) Tør 1283, Södertörn 1645, Södertören 1689. – Namnets fornsvenska form har varit Tør,
                i bestämd form Tøren, varav senare Törn (Södertörn). Det gamla namnet Tør ingår i de båda medeltida
                hundaresnamnen Yfra och Ytra Tør (Övre och Yttre Tör), motsvarande Svartlösa och
                Sotholms härad. Den fornnorska skaldedikten Ynglingatal (ca 900) omtalar ett taur,
                som av flera forskare identifierats med ortnamnet fsv. Tør, dock på osäkra grunder. Etymologin av detta mycket
                gamla namn är omstridd och kompliceras av att det är osäkert om det återgår på ett *Taur eller *T˛or (&lt; *Taru).
                I det förstnämnda fallet har föreslagits att det kan röra sig om en bildning till ett urnordiskt adjektiv
                *tau(h)r(i)a ’utsträckt’, samhörig med ett fornspråkligt verb *tiuhan ’draga’. Namnet skulle i så fall kunna
                syfta på den höga och raka – utsträckta – kustlinjen, som möter längs den viktiga segelleden mot Södertälje.
                Har man att göra med ett gammalt *T˛or är det tilltalande att se en ortnamnsbildning till ett urnordiskt *tar
                ’något sönderrivet eller sönderstyckat, spricka, klyfta’ e.d. Besläktade bildningar finns i andra germanska
                språk och även i norska dialekter. Namnet skulle i så fall ta fasta på Södertörns klippiga och sönderrivna
                syd- och östkust. Förleden Söder kan möjligen vara tillagd för att skilja namnet från ett Tør beläget norr
                om Stockholm, av vilket ett minne kan finnas i namnet Törnskogen i Sollentuna. Troligare är dock att den har
                en mer allmän syftning på läget söder om Stockholm.  

                
                Södervidinge sn,
                Harjagers hd
                Skåne.
                (in) parochia Synderhwidinge ca 1368. – Socknen har sitt namn efter kyrkbyn. Det kan vara en bildning med
                -inge-inge till ett namn fda. *Syndærhvitinger på en nu försvunnen sjö vid kyrkbyn.
                Sjönamnets efterled är i så fall en bildning till adjektivet vit, troligen med syftning på vit växtlighet
                (ängsull e.d.); förleden, fda. syndær ’söder’, relaterar namnet till det sjönamn som ligger till grund för
                namnet på den angränsande byn och socknen Norrvidinge.  

                

                   
                
             

                
             
             

                

                
                   Bild 70. Häradsindelningen i Södermanland.
                
             
             

                
             

                
                Söderåkra sn, tätort,
                Södra Möre hd
                Småland.
                (j) Sudherakers sokn 1390. – Ortnamnet är sammansatt av väderstrecksbeteckningen söder och
                åker. Socknen skiljs från den nordligare kustbygden i Möre av ett skogsområde.
                Det är oklart om namnet är att uppfatta som ett gammalt bynamn eller som ett namn på den plats där kyrkan
                uppfördes. Namnets nutida form på -a återgår på en inbyggarbeteckning *sudherakrar ’söderåkersbor’ i
                sammansättningen Söderåkra socken.  

                
                Söderåsen höjdsträckning,
                Skåne.
                 (paa) Sønderaas 1501 avskr. – Åsens namn har givits av invånarna i Norra och Södra Åsbo härad norr om åsen.  

                
                Södra Björke sn,
                Gäsene hd
                Västergötland.
                (j) Byrke 1394. – Socknen har fått namnet Björke från kyrkbyn. Namnet innehåller fsv. *birke ’björkdunge,
                björkskog’. Sedan 1886 är socknens officiella namn Södra Björke. Namnleden Södra skiljer socknen från
                Norra Björke socken i samma landskap.  

                
                Södra Borgafjällen fjällmassiv,
                Frostvikens sn
                Jämtland.
                 – Fjällområdet, som även kallats Orrnäsfjället efter en av topparna, utgör den södra delen i förhållande
                till Norra Borgafjällen.  

               
               Södra Bullaresjön sjö,
                Bullarens härad.  

                      
                      Södra Finnskoga sn,
                      Älvdals hd
                      Värmland.
                       Södra Finnskoga Capellförsamling 1840. – Namnet på socknen, som bröts ut ur Dalby socken 1840, betecknar
                      socknen som den södra delen av finnskogarna, de skogsområden i nordvästra Värmland som koloniserades av
                      finnar med början på 1600-talet. Formen -skoga är den dialektala motsvarigheten till riksspråkets skogarna.
                      Jfr Norra Finnskoga.  

                      
                      Södra Fågelås sn,
                      Kåkinds hd
                      Västergötland.
                       Norra Fågelås.  

                      
                      Södra Gardfjället fjällmassiv,
                      Vilhelmina sn
                      Lappland.
                       Norra Gardfjället. 

                      
                      Södra Hestra sn, tätort,
                      Västbo hd
                      Småland.
                       (de) Hestrom 1310. – Socknen har fått namn efter kyrkbyn. Namnet, som har plural form (se inl. 3.3.1), är
                      bildat till fsv. hester ’skottskog, småskog’. Tillägget Södra gavs 1886 för att
                      skilja socknen från Norra Hestra i Mo härad.  

                      
                      Södra Härene sn,
                      Kullings hd
                      Västergötland.
                       Hæræne sokn 1386. – Socknen har fått namnet Härene från kyrkbyn. Efterleden innehåller
                      vin ’betesmark; äng’. Förleden innehåller dialektordet har ’stengrund,
                      stenig mark’ e.d. eller djurbeteckningen hare. Sedan 1886 är socknens officiella namn Södra
                      Härene. Den tillagda namnleden Södra skiljer socknen från Norra Härene i
                      samma landskap.  

                      
                      Södra Kedum sn,
                      Barne hd
                      Västergötland.
                       Kithem 1352. – Socknen har fått namnet Kedum från kyrkbyn. Det är sammansatt av kid ’killing, kid’
                      och hem ’boplats; gård’. Sedan 1886 är socknens officiella namn Södra Kedum.
                      Tillägget Södra särskiljer socknen från Norra Kedum i samma landskap.  


                   

                      
                   
                

                   
                

                

                   
                
                

                   
                

                

                   
                   Södra Kvarken del av Ålands hav och Bottenhavet mellan Uppland och Åland,
                    Norra Kvarken.  

                   
                   Södra Kyrketorp sn,
                   Gudhems hd
                   Västergötland.
                    Kirkiotorp sokn 1462. – Socknen har fått sitt namn från kyrkbyn. Det med torp
                   ’nybygge’ sammansatta namnet betyder snarast ’den bebyggelse Torp där en kyrka byggts’. Sedan 1886 är
                   socknens officiella namn Södra Kyrketorp. Namnleden Södra särskiljer socknen från
                   Norra Kyrketorp i samma landskap.  

                   
                   Södra Ljunga sn,
                   Sunnerbo hd
                   Småland.
                   (i) Liung sokn 1388. – Sockennamnet kan ursprungligen ha avsett den plats där kyrkan uppfördes.
                   Det innehåller en inbyggarbeteckning *liungar ’inbyggare i Liungs sokn’ och är bildat till fsv.
                   liung ’ljungmark’. Tillägget Södra tillkom 1886 för att socknen skulle åtskiljas från
                   Norra Ljunga i Västra härad.  

                   
                   Södra Loken sjö,
                   Grythyttans snGrythytte och Hällefors hd
                   Västmanland.
                    Loka brunn.  

                   
                   Södra Lundby sn,
                   Laske hd
                   Västergötland.
                    ecclesie Lundby 1286. – Socknen har fått namnet Lundby från kyrkbyn. Det innehåller lund och
                   by ’gård; by’. Sedan 1886 är socknens officiella namn Södra Lundby. Tillägget
                   Södra särskiljer socknen från Norra Lundby socken i samma landskap. 

                   
                   Södra Mellby sn,
                   Albo hd
                   Skåne.
                    (in) Mæthilby 1313 (avser kyrkbyn). – Sockennamnet, som ursprungligen avsåg kyrkbyn, är sammansatt av
                   adjektivet fda. *m(i)æthal ’i mitten befintlig’ med oklar syftning och by ’gård;
                   by’. Sedan 1886 heter socknen officiellt Södra Mellby till åtskillnad från Norra Mellby.  

                   
                   Södra Motjärnen tätort,
                   Nordmarks snFärnebo hd
                   Värmland.
                    Motjärnshyttan. 

                   
                   Södra Möckleby sn,
                   Gräsgårds hd
                   Öland.
                    (de) Myklæby 1279, (j) Sydhra Myklaby sokn 1429. – Namnet, som är övertaget från kyrkbyn, är sammansatt av
                   bestämd form av det fornsvenska adjektivet mykil ’stor’ och by ’gård; by’, således
                   ’den stora byn’. Bestämningen Södra har fogats till namnet för att skilja det från
                   Norra Möckleby i Möckleby härad.  

                   
                   Södra Möre härad hd,
                   Småland.
                   (j) Sudhrehærædhe jnnan Møre 1377 avskr. – Häradet är det södra av de båda härad som det småländska
                   Möre alltsedan de äldsta källorna varit indelat i. Se vidare
                   Norra Möre härad.  

                   
                   Stad sn,
                   Näs hd
                   Värmland.
                    Ny soken 1503. – Sockennamnet anger socknen som ny i förhållande till modersocknen By.
                   Södra tillades 1886 till åtskillnad från sockennamnen Ny och
                   Norra Ny.  

                   
                   Södra Näs tätort,
                   Träslövs snHimle hd
                   Halland.
                    Naes 1580. – Tätorten har utvecklats ur byn Näs, som ligger på ett näs i Kattegatt. Bestämningen Södra är
                   tillagd med tanke på byn Trönningenäs, också kallad (Norra) Näs, i grannsocknen Lindberg
                   (Trönninge).  

                   
                   Södra Råda sn,
                   Visnums hd
                   Värmland.
                    Rudha sokn 1346. – Det plurala (se inl. 3.3.1) ortnamnet innehåller rud ’röjning’.
                   Sedan 1886 är socknens officiella namn Södra Råda. Förleden Södra särskiljer socknen från
                   Norra Råda socken i samma landskap.  

                   
                   Södra Rörum sn,
                   Frosta hd
                   Skåne.
                    (in) Rytherum syndra [’södra’] 1360- eller 1370-talet. – Socknen har sitt namn efter kyrkbyn. Det
                   innehåller i förleden genitiv pluralis av dialektordet ryd ’röjning’ (jfr ryd).
                   Efterleden är rum ’öppen plats’. Tillägget Södra skiljer socknen från
                   Norra Rörum i samma härad.  

                   
                   Södra Sallerup sn,
                   Oxie hd
                   Skåne.
                    (j) Salorp 1485 avskr. – Sockennamnet är givet efter kyrkbyn. Om namnet har samma ursprung som
                   Västra Sallerup och Östra Sallerup, innehåller det i förleden
                   troligen mansnamnet fda. Saxel (&lt; Saxulf), om inte möjligen mansnamnet fda. Salli.
                   Efterleden är torp ’nybygge’. Södra tillades 1886 i syfte att skilja socknen
                   från Västra Sallerup och Östra Sallerup.  

                   
                   Södra Sandby sn, tätort,
                   Torna hd
                   Skåne.
                    (in) Sanby ca 1250 (avser kyrkbyn). – Socknen har sitt namn efter kyrkbyn (nu en tätort). Det är
                   sammansatt av sand och by ’gård; by’. Bebyggelsen ligger på sandjord på gränsen
                   till lerslätten i väster. Södra tillades 1886 till åtskillnad från Norra Sandby.  

                   
                   Södra Sandsjö sn,
                   Konga hd
                   Småland.
                    Sandßiiöö 1680. – Socknen har tidigare hört till Linneryds socken. Någon gård eller by med motsvarande
                   namn finns inte. Kyrkan uppfördes vid den intilliggande Sandsjön, och socknen har fått namn efter denna.
                   Socknen kallas från 1886 Södra Sandsjö för att den ska åtskiljas från Norra Sandsjö
                   i Västra härad.  

                   
                   Södra Solberga sn,
                   Västra hd
                   Småland.
                    ecclesie Solbærgha 1335?, (i) Solbærgha sokn 1398. – Socknen har fått sitt namn från en gård.
                   För tolkningen av namnet se Norra Solberga.  

                   
                   Södra Storfjället lågfjällsområde,
                   Tärna sn
                   Lappland.
                    – Fjällets sydsamiska namn ÅarjelStoerevaerie är troligen en översättning av det svenska namnet. Jfr
                   Norra Storfjället.  

                   
                   Södra Sunderbyn tätort,
                   Nederluleå sn
                   Norrbotten.
                    – Tätorten utgörs av den centrala delen av den stora byn Sunderbyn. Namnet Södra Sunderbyn gavs först
                   till en järnvägshållplats vid den nuvarande tätorten och står motsatsförhållande till Norra Sunderbyn,
                   vilket 1923 blev namn på en järnvägs- och poststation och med tiden kom att beteckna hela norra delen
                   av Sunderbyn. Namnet Sunderbyn (i Swnderby 1502) kan återgå på fsv. *Sundaraby och i förleden
                   innehålla genitiv pluralis av en inbyggarbeteckning fsv. *sundare ’»sundare», person bosatt vid ett sund,
                   person som härstammar från eller bor på en plats som heter Sund’. I efterleden ingår
                   by ’gård; by’.  

                   
                   Södra Säm sn,
                   Kinds hd
                   Västergötland.
                    Sææm 1346 (avser kyrkbyn). – Socknen har fått namnet Säm från kyrkbyn. Förleden innehåller
                   fsv. *sæ(r) ’sjö’ och efterleden hem ’boplats; gård’. Den namngivande byn ligger
                   vid en sjö som efter byn kallas Sämsjön. Sedan 1886 är socknens officiella namn Södra Säm.
                   Tillägget Södra särskiljer socknen från Norra Säm i samma landskap.  

                   

                      
                   
                

                   
                
                

                   
                
                

                   
                

                  
                  Södra Tjusts härad hd,
                  Småland.
                   Norra Tjusts härad.  

                   
                   Södra Unnaryd sn,
                   Västbo hd
                   Småland.
                   (apud) ecclesiam Vndariuth 1300. – Då två socknar i Småland hette Unnaryd, beslöts 1886 att de skulle kallas
                   Norra Unnaryd och Södra Unnaryd. Södra Unnaryd har övertagit namnet från kyrkbyn
                   Unnaryd, numera en tätort. I förleden ingår genitiv *Unda av den intilliggande sjön Unnens namn, fsv. *Unde
                   (innehållande fsv. *unde ’sjö’). Efterleden är ryd ’röjning’.  

                   
                   Södra Vedbo härad hd,
                   Småland.
                   (j) Sudhra Widhbo 1399. – Häradet omfattar södra delen av det tidigare häradet Vedbo, som vid mitten av
                   1400-talet delades i Norra Vedbo härad&gt; och Södra Vedbo härad.  

                   
                   Södra Vi sn, tätort,
                   Sevede hd
                   Småland.
                   (in) parochia Wi 1311. – Sockennamnet är övertaget från kyrkbyn och innehåller vi
                   ’helig plats, kultplats’. Södra är tillagt i sen tid för att skilja namnet från Norra Vi i Ydre hd,
                   Östergötland. För tätortens namngivning har säkerligen också järnvägsstationen Södra Vi spelat en roll.  

                   
                   Södra Ving sn,
                   Ås hd
                   Västergötland.
                    parochia Wighne 1334. – Socknen har fått sitt namn från kyrkbyn. Det innehåller troligen ett gammalt namn
                   relaterat till den intilliggande sjön Mogden, ett fornsvenskt *Vighn ’den krokiga, Kroksjön’. Sedan 1886 är
                   socknens officiella namn Södra Ving. Förleden Södra särskiljer socknen från
                   Norra Ving i samma landskap.  

                   
                   Södra Vram sn,
                   Luggude hd
                   Skåne.
                   (in) Sundra [’södra’] Wram 1424 (avser kyrkbyn) Norra Vram. 

                   
                   Södra Vånga sn,
                   Ås hd
                   Västergötland.
                    Wanga sokn 1380. – Socknens namn är givet efter kyrkbyn. Det plurala (se inl. 3.3.1) ortnamnet innehåller
                   fsv. vanger ’fält, mark’, svenska dialekters vång ’en bys eller ett hemmans inhägnade ägor i motsats till
                   utmarken; gärde; skifte; hage’. Sedan 1886 är socknens officiella namn Södra Vånga. Förleden Södra särskiljer
                   socknen från Norra Vånga socken i samma landskap.  

                   
                    Södra Åby sn,
                   Vemmenhögs hd
                   Skåne.
                    Aby 1133 avskr. (avser kyrkbyn), (in) Aby syndræ [’södra’] 1410 (avser kyrkbyn). – Sockennamnet är givet
                   efter kyrkbyn, som ursprungligen var en del av grannbyn Norra Åby i samma socken, där den å rinner som
                   förleden åsyftar. Efterleden är by ’gård; by’.  

                    
                    Södra Åkarp sn,
                    Oxie hd
                    Skåne.
                    (in) Akathorp 1310. – Sockennamnet, som ursprungligen avsåg kyrkbyn, innehåller mansnamnet Åke och
                    torp ’nybygge’. Södra till-lades 1886 i syfte att skilja socknen från
                    Norra Åkarp.  

                   
                   Stad sn,
                   Kinds hd
                   Västergötland.
                    Asatorppe kyrkke 1400-talet. – Socknen har fått sitt namn från kyrkbyn. Förleden innehåller mansnamnet
                   fsv. Ase, genitiv pluralis av ordet ås eller ett äldre ortnamn innehållande ås. Kyrkan ligger mellan höjder.
                   Sedan 1886 är socknens officiella namn Södra Åsarp. Namnleden Södra särskiljer socknen från
                   Norra Åsarp i samma landskap.  

                   
                   Södra Åsbo härad hd,
                   Skåne.
                    Asboheret sµndræ ca 1300, (in) Syndreasboheret 1323 avskr. Norra Åsbo härad.  

                   
                   Södra Åsum sn,
                   Färs hd
                   Skåne.
                    Asum ca 1300 (avser kyrkbyn). – Sockennamnet är lånat från kyrkbyn. Det innehåller dativ pluralis
                   (se inl. 3.3.1) av ås med syftning på en höjdsträckning vid kyrkbyn. Södra tillades 1886 i syfte att
                   skilja socknen från Norra Åsum  

                      
                      Södra Ulvön ö,
                      Nätra sn
                      Ångermanland.
                       Ulvön, Norra, Södra.  

                      
                      Sölvesborg kn, stad,
                      Blekinge.
                       Siluisborgh 1343 sen avskr. (avser en borg), Syluesborgh 1406 (avser en borg). – Stadens namn, som
                      ursprungligen avsåg en borg, anses innehålla ett äldre namn fda. *Sylvir (*Sølvir) ’den grumliga’ på
                      den inre delen av Sölvesborgsviken.  

                      
                      Söndrum sn,
                      Halmstads hd
                      Halland.
                      (j) Sonderam sonkn 1399. – Namnet är lånat från kyrkbyn. I förleden ingår fda. syndræ ’södra’. Efterleden är
                     hem ’boplats; gård’. Namngivningen kan ha skett utifrån den längre norrut belägna byn
                      Onsjö.  

                      
                      Söne sn,
                      Kållands hd
                      Västergötland.
                       (De) Søne 1291. – Socknen har fått sitt namn efter kyrkbyn. Efterleden innehåller vin
                      ’betesmark; äng’, förleden troligen so ’sugga’.  

                      
                      Sönnarslöv, Västra, Östra snr,
                      Skåne.
                       Västra Sönnarslöv och Östra Sönnarslöv.  

                      
                      Söraby sn,
                      Norrvidinge hd
                      Småland.
                       – Socknen har fått sitt namn från byn Söraby (Södraby 1770). Den består av de sedan 1782 sammanslagna
                      socknarna Norra och Södra Rottne, i sin tur uppkomna ur ett äldre Rottne (Røtne 1350; rimligen felskrivning
                      för Rotne), ett ursprungligt ånamn *Rotn ’den rytande’ eller ’den nedstörtande’ (jfr sjönamnet
                      Rottnen).  

                      
                      Sörbo by,
                      Krokstads snSörbygdens hd
                      Bohuslän.
                       Sörbygdens härad. Sörbotten annat namn för Bottniska viken söder om Kvarken
                      Norrbotten.  

                      
                      Sörby sn,
                      Västra Göinge hd
                      Skåne.
                       Sørby Sognn 1570-talet. – Sockennamnet, som har lånats från kyrkbyn, kan innehålla ett forndanskt
                      *sør ’smuts, gyttja’. Efterleden är by ’gård; by’.  

                      
                      Sörby sn,
                      Vilske hd
                      Västergötland.
                       Sørby 1305. – Socknen har fått namn efter kyrkbyn. Efterleden innehåller by
                      ’gård; by’. Förleden innehåller dialektordet sör ’smuts, gyttja’. Nära byn finns sankmarker.  

                      
                      Sörbygdens härad hd,
                      Bohuslän.
                      (a) Saurbiom, (a) Saurbioom 1433. – Den äldre namnformen, som innehåller pluralis av ordet by, utgår
                      från bynamnet Sörbo (i Saurbœ 1273?) i Krokstads socken. Det synes råda en fördelning mellan den plurala
                      formen som bygde- och skeppsredenamn (härad) och den singulara formen som bynamn.
                      I den förra funktionen utbyts efterleden under medeltiden mot bygd (j Sorbygd 1430). Förleden innehåller
                      fvn. saurr ’smuts, gyttja’, syftande på sank mark. På grund av dialektalt sammanfall av fvn. saurr och
                      suðr ’söder’ i sör har namnet associerats med väderstrecksbeteckningen (Södherbygden 1527); härtill har
                      bidragit att Sörbo ligger längst i söder i Krokstads socken.  

                      
                      Sördellen sjö i nordöstra
                      Hälsingland.
                       Dellensjöarna.  

                      
                      Sörfors tätort,
                      Umeå sn
                      Västerbotten.
                       Sudrafors 1530-talet. – Tätorten utgörs av en by. Namnet är givet efter läget vid Sörforsen i Umeälven.
                      Vid den norr därom belägna Norrforsen ligger byn Norrfors (Norrafors 1530-talet).
                      Jfr Stornorrfors.  


                   

                      
                   
                

                   
                

                

                   
                
                

                   
                

                   
                   Sörforsa tätort,
                   Forsa sn
                   Hälsingland.
                    – Tätorten växte i 1900-talets början fram som industrisamhälle i byn Lund (Lwndhen 1535, Lundh 1542),
                   vars namn ursprungligen syftade på det lövträdsbestånd som finns i tätortens centrum. Med tanke på det
                   skånska stadsnamnet Lund kunde den år 1929 inrättade postanstalten inte överta samhällets namn utan fick
                   i stället heta Sörforsa. Detta nyskapade namn syftade på att postanstaltens utbärningsområde skulle
                   omfatta södra delen av Forsa socken. Det kom så småningom också att brukas som namn på samhället.  

                   
                   Sörgadden sydspetsen av Gadden,
                   ö i Norra Kvarken,
                   Holmöns sn
                   Västerbotten.
                    Holmön.  

                   
                   Sörmjöle tätort,
                   Hörnefors sn
                   Västerbotten.
                    Södermiölu 1539. – Tätorten återgår på en by. Förleden särskiljer detta namn från det 6 km längre bort
                   uppträdande bynamnet Norrmjöle (Norre Miölu 1539). Båda byarna ligger nära kusten, Sörmjöle väster om och
                   till och med något norr om Norrmjöle, något som förklaras av att den öst-västliga kuststräckan i äldre tid
                   uppfattats som nord-sydlig. I namnens efterled ingår en böjd form av ett ånamn, fsv. *Miøla, avseende två
                   olika åar, Sörmjöleån och Norrmjöleån. Ånamnet är bildat till dialektordet mjäla i betydelsen ’lös, fin
                   sand; blandning av sandjord och mylla’, på västerbottniska mjöla ’backe av fin, vit sand’ o.d.  

                   
                   Sörmland landskap,
                   Södermanland.  

                   
                   Sörsta by,
                   Kolbäcks snSnevringe hd
                   Västmanland.
                   Sörstafors.  

                   
                   Sörstafors tätort,
                   Kolbäcks snSnevringe hd
                   Västmanland.
                    – Tätorten har vuxit fram i anslutning till Sörstafors pappersbruk, beläget vid en fors i Kolbäcksån.
                   Namnets förled utgörs av namnet på den intilliggande byn Sörsta, på vars mark pappersbruket anlades.
                   Bynamnet Sörsta (in Sudrusum 1369) är sammansatt av väderstrecksbeteckningen söder och pluralis av hus
                   med senare ombildning i anslutning till de i bygden vanliga ortnamnen på sta(d).
                   Vilken bebyggelse Sörsta är relaterad till är obekant.  

                   
                   Sörsundet
                   sund mellan Hamrångefjärden och Bottenhavet,
                   Hamrånge sn
                   Gästrikland.
                   Norrsundet.  

                   
                   Sörvik tätort,
                   Ludvika sn
                   Dalarna.
                    – Tätorten är framvuxen ur en by. Ännu 1882 benämndes byn Sörgovik att särskilja från Norrgovik, en by
                   längre norrut (Ssöderguduika 1539, Norreguduika 1539). Byarna kallas numera Sörvik och Norrvik. De har
                   utvecklats ur en äldre by, kanske benämnd fsv. *Gudhuvik och troligen belägen på platsen för nuvarande
                   Sörvik. Förleden i detta namn kan vara genitiv av fsv. *Gudha, avseende den å som avvattnar sjöarna Norra
                   och Södra Gussjön. Efterleden i *Gudhuvik har syftat på den vik vid Sörvik där *Gudha mynnar i sjön Väsman.
                   Namnens bakgrund kan ses på två sätt. I det ena fallet vore ånamnet bildat till ett verb fsv. *gudha, ännu
                   levande i dialekterna som gåda ’ånga, ryka; prata, stimma, stoja’ o.d., varvid Gussjön, fsv. *Gudhusior,
                   bildats till ånamnet. Ånamnet skulle därmed betyda ’den ångande, rykande (ån)’ eller, om namnet är
                   ljudhärmande, ’den stimmande (ån)’ e.d. I det andra fallet kan sjönamnet ha varit utgångspunkt för ånamnet
                   *Gudha och lytt fsv. *Giudhasior med som förled genitiv pluralis av fsv. *giudher
                   ’fiskgjuse’, vilket motsvaras av dialektordet (fisk)gjud, och som efterled fsv. sior ’sjö’. Sjönamnet har
                   därvid genomgått en ljudutveckling *Giudhasior &gt; *Gudhasior &gt; Gussjö(n). Till *Gudhasior kan så
                   ett ånamn *Gudha ’ån som avvattnar »Gjudsjön»’ ha skapats.  

                   
                   Söråker tätort,
                   Hässjö sn
                   Medelpad.
                    Sijörakker 1535. – Tätorten har vuxit fram vid ett sågverk och en massafabrik samt den år 1925 öppnade
                   järnvägslinjen. Namnet, som äldst avsåg en by, innehåller väderstrecksbeteckningen söder och
                   åker.  

                   
                   Sösdala tätort,
                   Norra Mellby snVästra Göinge hd
                   Skåne.
                    Systaala 1368 sen avskr., Søstalle 1583. – Tätorten har vuxit fram kring en järnvägsstation vid södra
                   stambanan, norr om den gamla byn Sösdala. Namnet är oklart; kanske innehåller det i förleden ett ord fda.
                   *søs ’smuts, sumpmark’ med syftning på sumpmarker söder om byn eller möjligen ett mansnamn fda. *Sø(i)r
                   ’den som dräper, offrar’. Efterleden är pluralis (se inl. 3.3.1) av dal.  

                   
                   Sövde sn, tätort,
                   Färs hd
                   Skåne.
                   (aff) Søwedhe 1478 (avser en gård). – Sockennamnet, som är givet efter kyrkbyn, innehåller i förleden
                   troligen fda. *sæ ’sjö’, med syftning på Sövdesjön. Efterleden är dativ singularis av fda. with ’skog’.
                   Tätorten har vuxit fram ur kyrkbyn och norr därom belägen sommarstugebebyggelse.  

                   
                   Sövestad sn, tätort,
                   Herrestads hd
                   Skåne.
                   (Jn) Seuestathum 1100-talets mellersta del. – Sockennamnet avsåg ursprungligen kyrkbyn (nu en tätort). Det
                   kan i förleden innehålla ett forndanskt *sæwi ’fuktighet’, åsyftande forna sankmarker öster om kyrkbyn.
                   Efterleden är sta(d).  

                T 

                   
                   Taberg tätort,
                   Månsarps snTveta hd
                   Småland.
                    – Tätorten, tidigare kallad Smålands Taberg, har vuxit upp kring en poststation och den år 1894 öppnade
                   järnvägslinjen. Namnet har givits efter läget vid sydöstra delen av berget Taberg, som i sin tur fått namn
                   efter gården Tahe (Toda 1542, Tada 1543). Gårdnamnet innehåller fsv. tadha ’(gödslad) äng’.  

                   
                   Staden gd,
                   Månsarps snTveta hd
                   Småland.
                    Taberg.  

                   
                   Tallvik tätort,
                   Överkalix sn
                   Norrbotten.
                    – Tätorten har troligen övertagit namnet från en närbelägen vik av sjön Tallviksavan. Förleden innehåller
                   trädbeteckningen tall.  

                   
                   Tallåsen tätort,
                   Ljusdals sn
                   Hälsingland.
                    – Tätorten, som består av ett par byar, har namn efter en 1885 tillkommen järnvägsstation och en 1886 inrättad
                   poststation på mark till byn Ede. Förmodligen på grund av att Ede var föga lämpligt som stationsnamn, nyskapades
                   namnet Tallåsen. Man tog därvid fasta på att det fanns en tallbevuxen sandås på platsen.  

                   
                   Stad tätort,
                   Lockne sn
                   Jämtland.
                    – Tätorten har fått namn efter stationen Tandsbyn vid Inlandsbanan, kring vilken den vuxit fram. I förleden
                   ingår bynamnet Tand (i Tand 1410), sannolikt besläktat med tända och syftande på öppen, avbränd mark.
                   Efterleden innehåller by ’gård; by’.  Stationen, anlagd vid mitten av 1910-talet,
                   ligger i närheten av byn.  


                   

                      
                   
                

                   
                
                

                   
                

                   
                   
                   Bild 71. Tarradalen och Basseuksa. Basseuksa ’den heliga dörren’ avser en
                      märklig geologisk bildning, ett fristående 18 m högt »portvalv» i bergsidan.
                      Ett äldre namn på denna plats ligger till grund för Tarradalen. Foto: Ernst
                      Manker 1943. Nordiska museets bildbyrå.
                   
                   


                   
                   Tannåker sn,
                   Västbo hd
                   Småland.
                     Tanakir 1350 avskr., (aff) Tandaker 1408 (avser byn), (i) Tanaker sokn 1496. – Socknen har fått sitt namn
                   efter en by. Förleden har föreslagits innehålla fsv. tan(n) ’tand’, snarast syftande på en udde i sjön Bolmen.
                   Denna tolkning bygger på avskriftsbelägget från 1350 med skrivningen Tan-; d i tand är inte ursprungligt.
                   Om förleden i stället är Tand- kan ett dialektord tande ’fackla av tjärved, bloss’ ingå.
                   Efterleden är åker.  

                   
                   Tanum kn, sn,
                   Tanums hd
                   Bohuslän.
                    (i) Tuneims sokn 1317. – Kyrkbyn har givit socknen dess namn, som i förleden innehåller fvn. tun ’inhägnad’.
                   Till utvecklingen av Tun- till Tan- finns paralleller i norska ortnamn, t.ex. Manum (av Munhammar), Branem
                  (av Brunheim). Efterleden är hem ’boplats; gård’, som senare försvagats till -um.  

                   
                   Tanumshede tätort,
                   Tanums snTanums hd
                   Bohuslän.
                    – Tätorten, som nu också omfattar bebyggelsen kring Tanums kyrka, har vuxit upp kring byn Hede med
                   gästgiveri, tingsställe och en år 1861 öppnad poststation. Bynamnet Hede (j Hædi 1391) innehåller dativform
                   av ordet hed. Poststationsnamnet ändrades till Tanum 1870 och till Tanumshede 1903.  


                

                   
                


                      
                      Tanums härad hd,
                      Bohuslän.
                       Thanund skyffre 1544. – Häradsnamnet är bildat till by- och sockennamnet Tanum.
                       De är känt först från nyare tiden. Äldre namn på distriktet är Ludherlagh, skrivet (j) Luderlaghi 1400,
                      (j) Ludelagskipræidhæ 1416. Såsom beläggen visar, har distriktet tjänat som skeppsreda
                      (härad). Ludherlagh är ett bygdenamn. Förleden är sockennamnet
                      Lur, också det ett bygdenamn. Ludherlagh har avsett ett större område än
                      Lur, nämligen också Tanums socken. Med utgångspunkt från bygden Lur har
                      uppstått ett större bygdelag, vilket uttrycks med lagh (jfr bygdelag).  

                      
                      Tarfala forskningsstation,
                      Kiruna stad
                      Lappland.
                       – Namnet, som är givet efter platsen för stationen, är en försvenskning av nordsam. Darfál(a), en bildning
                      till darfi ’mossa, torv’. Betydelsen är ’mossbevuxet område’.  

                      
                      Tarradalen älvdal,
                      Jokkmokks sn
                      Lappland.
                       – Namnet är en försvenskning av lulesam. Darrhavuobme (skrivet Tarrevuebne 1756), sammansatt av darrha
                      ’ravinkant’ och vuobme ’skogsdal’. Dalen har sitt namn efter Stuora Basse Darrha, ett äldre namn för
                      Basseuksa (med en äldre stavningsform Passeuksa) ’den heliga dörren’, som avser en samisk offerplats i
                      dalens nedre del. Offerplatsen har troligen även gett namn åt fjällmassivet Darregájsse (med en försvenskad
                      stavning Tarrekaise), vars efterled är gájsse ’hög och spetsig fjälltopp’. Förleden darre är liktydig med
                      darrha och ingår i dag även i dalens och den där rinnande älvens, Darreädno (ädno ’älv’), namn. – Bild 71.   


                

                   
                

                

                   
                
                

                   
                



                   
                   Tarsled sn,
                   Kullings hd
                   Västergötland.
                    (in) Tarslef 1393. – Socknen har fått sitt namn från gården Tarsled (Stommen, Stommen).
                   Det innehåller i efterleden löv, senare omtolkat till -led. Förleden är oklar.  

                   
                   Tavelsjö tätort,
                   Umeå sn
                   Västerbotten.
                    Thafflesiö 1539. – Tätorten är framvuxen ur byn, som har fått namn efter läget vid sjön Tavelsjön.
                   Förleden i sjönamnet innehåller genitiv *Taflo av Tavelåns gamla namn fsv. *Tafla, i böjd form också
                   bevarat i bynamnet Tavle (i Taflæ 1494) med syftning på (den ena av) byarna
                   Innertavle (nu tätort) och Yttertavle vid Tavelåns utlopp i Bottniska
                   viken. Tavelån är avrinningså för Tavelsjön, varför sjönamnet kan tolkas som ’Tavelåns (ån *Tavlas) källsjö’.
                   Ånamnet *Tavla är besläktat med norska dialekters tavla ’gå fram och tillbaka sökande sig fram
                   med möda; gå trippande och vaggande, gå osäkert och snubblande’ och syftar på åns slingrande lopp,
                   särskilt utpräglat mellan byarna Ersmark och Anumark.  

                   
                   Tavelån å,
                   Umeå sn
                   Västerbotten.
                    Tavelsjö.   

                   
                   Taxinge sn,
                   Selebo hd
                   Södermanland.
                    Thaxunge 1280. – Namnet innehåller en inbyggarbeteckning thaxungar (-inge), som
                   kan vara bildad till ett naturnamn *Thaxnæs e.d., där Thax- är en fornsvensk motsvarighet till fvn. þ˛ox
                   ’grävling’. Vid tiden för sockenbildningen har Taxunge varit ett bygdenamn. Det kan dock från början ha
                   avsett en nu upplöst bebyggelse i socknens centrala område, varav Näsby, Hällby, Åby och Finkarby utgör
                   delar. Vid upplösningen har namnet, enligt denna förklaring, övergått till att fungera som bygdenamn.  

                   
                   Teckomatorp tätort,
                   Norra Skrävlinge snOnsjö hd
                   Skåne.
                    Tickemandtztorp 1574, Tickmantorp 1591. – Förleden i detta gamla bynamn är oklar. Den har tolkats som
                   innehållande en forndansk motsvarighet till det runsvenska mansnamnet Tidhkomi, med betydelsen ’han som kommer
                   ofta, snyltgästen’ eller kanske ’den som kommer vid lämplig tidpunkt’ (om det nyfödda barnet).
                   Efterleden är torp ’nybygge’ 

                   
                   Teda sn,
                   Åsunda hd
                   Uppland.
                    in parochia Thedhom 1301. – Namnet har antagits innehålla ett ord besläktat med verbet tina, syftande på
                   isfrihet i vatten. Den sakliga bakgrunden, liksom namnets ursprungliga syftning, är dock oklar.  

                   
                   Teg stadsdel,
                   Umeå stad
                   Västerbotten.
                    Teegh, Teek 1539. – Stadsdelen är framvuxen ur byn Teg (egentligen två byar, Västerteg och Österteg).
                   Trots flera 1500-talsskrivningar med slut-k innehåller namnet troligen ordet teg ’åkerteg’.  

                   
                   Tegelsmora sn,
                   Olands hd
                   Uppland.
                   (de) Tighlismoru 1282. – Ortnamnet har antagligen från början avsett de långsträckta sankmarker som
                   tidigare utbredde sig längs Tegelsmoraån. Troligen har det via ett äldre namn på den nuvarande
                   prästgården förmedlats till socknen. Efterleden innehåller dialektordet mor ’(sumpig) granskog’, men
                   förleden är flertydig. Den kan innehålla ett äldre namn *Tighlir på Kyrksjön. Ett sådant sjönamn skulle
                   kunna vara bildat till ett från flera håll i Norden känt verb tigla som bl.a. betyder ’ge ofta och litet
                   åt gången’, och i så fall syfta på fisket i sjön. Alternativt kan det röra sig om genitiv av ett personnamn
                   bildat till samma ord, *Tighlir ’den sparsamme’ e.d. Ytterligare en möjlighet är att ansluta till tygel
                   ’hästtygel, rem’. Förleden skulle då kunna innehålla ett namn på den långsmala dalgången norr om
                   Kyrksjön, vilken liknats vid en tygel.  

                   
                   Tegnaby f.d. sn, by,
                   Hemmesjö med Tegnaby snrKonga hd
                   Småland.
                   (in) parochia Thegnæby 1314. – Kyrkbyn har givit socknen dess namn, som innehåller genitiv pluralis av ett
                   ord motsvarande fvn. þegn ’fri man; krigare’ och by ’gård;
                   by’ (jfr Karlaby). 1854 sammanslogs Tegnaby socken med Hemmesjö
                   socken till Hemmesjö med Tegnaby socken.  

                   
                   Tegneby sn,
                   Orusts västra hd
                   Bohuslän.
                   ( j) Þegnabear sokn 1360. – Socknen har troligen fått sitt namn från en gård i socknen. Det innehåller genitiv
                   pluralis av fvn. þegn ’fri man; krigare’ och by ’gård; by’
                   (jfr Karlaby).  


                   
                   Teleborg gods, stadsdel,
                   Växjö stadKonga hd
                   Småland.
                    – Stadsdelen har fått sitt namn efter godset Teleborg, som tillkom strax före 1900. Efterleden innehåller
                   borg, och förleden har hämtats från namnet på den närbelägna byn Telestad (Tylastadhæ 1311). Dess namn,
                   vars efterled är sta(d), har en oklar förled.  

                   
                   Telestad bebyggelse,
                   Växjö stad
                   Småland.
                    Teleborg.  

                   
                   Tengene sn,
                   Viste hd
                   Västergötland.
                    Thænghini 1298 (avser kyrkbyn). – Socknen har fått sitt namn från kyrkbyn. Det innehåller i efterleden
                   vin ’betesmark; äng’. Förleden innehåller eller sammanhänger troligen med dialektordet
                   tånge ’lång, smal udde’ m.m. I området vid kyrkan finns olika höjdformationer, som kan ha föranlett
                   användningen av detta ord. 

                   
                   Tenhult tätort,
                   Rogberga snTveta hd
                   Småland.
                    (i) Tenolt 1455. – Tätorten har vuxit upp kring järnvägen och den år 1864 öppnade poststationen söder om
                   järnvägsstationen. Förleden kan innehålla ordet ten i en ursprunglig betydelse ’skott, kvist, smal gren’.
                   Efterleden är hult.  

                    
                    Tensta stadsdel,
                    Stockholms stad
                    (f.d. by,
                    Spånga snSollentuna hd),
                    sn,
                    Norunda hd
                    Uppland.
                     – Båda ortnamnen kan innehålla ett fornsvenskt ord *tenstadher, syftande på platser med fiskeinrättningar
                    i form av tenor, dvs. (fisk)mjärdar. I fråga om byn Tensta i Spånga socken (Tensta 1539) kan dessa ha
                   legat i Bällstaån väster om den forna bytomten. Tensta socken (ecclesie Tensta 1292) har övertagit sitt namn
                   från en by, nu uppdelad på Travenberg, Brogården och Norra Tensta. Namnet kan här ursprungligen ha syftat
                   på fiskeanläggningar vid en ström i Vendelån nära den nuvarande bron väster om kyrkan.  

                   

                      
                   
                

                   
                
                

                   
                
                

                   
                

                   
                   Testeboån å,
                   Gästrikland och Hälsingland.
                    – Ånamnet innehåller i förleden ett namn på en nu försvunnen by, Testebo (ij Thæstabo 1432), som låg
                   vid Strömsbro i Gävle vid åns nedersta lopp. Förleden i byns namn kan innehålla ett äldre namn på ån,
                   fsv. *Thæst, bildat till ordet test i betydelsen ’grästest, vasstest’ och åsyfta någon del av vattendraget
                   som särskilt beväxt med sjögräs eller vass, kanske åns vassrika delta.
                   Bynamnets efterled är bo ’gård’.  

                   
                   Tiarp sn,
                   Vartofta hd
                   Västergötland.
                    Tidhethorp kirkia 1397. – Socknen har fått sitt namn från kyrkbyn. Förleden innehåller mansnamnet fsv. Tidhe.
                   Efterleden är torp ’nybygge’.  

                   
                   Tibble ortnamn,
                    Svealand.
                    böle.  

                   
                   Tibro kn, sn, tätort,
                   Kåkinds hd
                   Västergötland.
                    Tydabro quern [’kvarn’] 1455. – Tätorten, som var köping från och med 1947, återgår på en by.
                   I förleden ingår ånamnet Tidan. Efterleden syftar på en bro över denna å.
                   Socknen namnändrades vid årsskiftet 1946–47 från Kyrkefalla till Tibro efter köpingen. Kyrkefalla
                   (parochie Kirkiufalla 1390) är sannolikt bildat till ett äldre namn, *Fall eller *Falla(r), innehållande
                   fall ’svedjefall’ och åsyftande nuvarande Prästbolet (Prästgården). Efter kyrkans tillkomst fogades förleden
                   Kyrke- till det gamla namnet i särskiljande syfte.  

                   
                   Tidaholm kn, stad,
                   Västergötland.
                    Tideholm 1638, Hollmagården, som nu heeter Tijdehollm 1685 (avser ett säteri). – Staden, som före 1910
                   var en köping, återgår på bebyggelsen vid det 1799 grundade Tidaholms bruk, beläget på säteriet Tidaholms
                   mark. Huvudgård i det år 1620 tillkomna säteriet var Holmgården, också kallad Holmen (Holmegorden 1539,
                   Holmann 1564), åsyftande gårdens läge på en holme, dagens Vulcanön, i ån Tidan. Som namn på säteriet
                   nyskapades Tidaholm med syftning på läget.  

                   
                   Tidan tätort,
                   Götlunda och Vads snrVadsbo hd
                   Västergötland.
                    – Tätorten är framvuxen kring en poststation, som 1875 fick namnet Tidan, och en förmodligen på 1860- eller
                   1870-talet tillkommen järnvägsstation med samma namn. Stationen, belägen i Götlunda socken, anlades där
                   järnvägen korsade ån Tidan.  

                   
                   Tidan å,
                   Västergötland.
                   (in) amne Tiþu [’(i) ån Tida’] 1306. – Namnet betyder snarast ’den lysande, skinande’ e.d.  

                   
                   Tidavad sn,
                   Vadsbo hd
                   Västergötland.
                    Thiowadh sokn 1421. – Socknen har fått sitt namn från kyrkbyn. Det innehåller den fornsvenska genitivformen
                   Tidho av ån Tidans namn och vad ’vadställe’.  

                   
                   Tidersrum sn,
                   Kinda hd
                   Östergötland.
                    Tydhisrum 1300. – Socknen har fått sitt namn från bebyggelsen (Stora och Lilla) Tirserum. Förleden innehåller
                   troligen genitiv av ett gammalt namn på den intilliggande Tidersrumssjön, ett fornsvenskt *Tidhir, som kan
                   vara besläktat med ånamnet Tidan. Efterleden är rum ’öppen plats’.
                   Socknen och byn har fått olika officiella namnformer, vilket är ovanligt.  

                      
                      Tidö gods,
                      Rytterne snSnevringe hd
                      Västmanland.
                       Tijdhöön 1537. – Namnet, som ursprungligen avsåg en ö, är flertydigt. En möjlighet är att det innehåller
                      en motsvarighet till det norska dialektordet tid ’fisklek’; ön skulle då ha varit känd för rik fisklek.  

                      
                      Tidö-Lindö ö, tätort,
                      Rytterne snSnevringe hd
                      Västmanland.
                       Tijdö Lindö 1600-talets slut? – Namnet syftar på att ön, som väl ursprungligen karakteriserades av lindar,
                      ligger utanför den nuvarande halvön Tidö.
                      Tätorten består av sommarstugebebyggelse. xyzxyz  

                      
                      Stad kn, sn, tätort,
                      Örbyhus hd
                      Uppland.
                       (de) prouinciis Tyerp 1280 (avser ett hundare eller tingslag). – Troligen är det svårtolkade Tierp ett
                      gammalt bygdenamn, avseende bygden på Tierpsslätten. Enligt ett förslag är namnet sammansatt av Tiva-
                      ’gudarnas’ (Tiveden) och en efterled sammanhörande med det urgermanska verbet *werpan
                      ’kasta’. Det skulle då syfta på forsen vid åsgenombrottet vid Torslunda, som varit ett gammalt centrum i
                      bygden. Enligt ett annat förslag föreligger här ett urnordiskt *warpa- ’höjdsträckning, ås’, avseende den
                      i bygden dominerande Uppsalaåsen. Förleden skulle då vara ett *twī-’tvedelad’ med syftning på åsens två
                      huvuddelar. Enligt en äldre, mindre sannolik, tolkning ska efterleden sammanhållas med dialektordet arp
                      ’(smuts) skorpa’ eller harp ’skrovlighet’ och syfta på den leriga slätten, varvid dock förleden får
                      betraktas som oviss.  

                      
                      Tillberga sn, tätort,
                      Hubbo snSiende hd
                      Västmanland.
                       Thyllybergha 1345. – Sockennamnet är lånat från den gamla kyrkbyn. Efterleden innehåller pluralis
                      (se inl. 3.3.1) av berg med syftning på höjden sydöst om kyrkan. Förleden är oklar. Tätorten, som
                      ligger i Hubbo socken söder om kyrkan, har vuxit fram kring en järnvägsstation öppnad 1875.  

                      
                      Tillinge sn,
                      Åsunda hd
                      Uppland.
                       Ecclesie Tyllingi 1303. – Namnet återgår ytterst på en inbyggarbeteckning bildad till dialektordet tyll
                       ’ågren’, syftande på ett bäckmöte invid kyrkan. Det kan vara ett gammalt bygdenamn avseende området kring
                       kyrkan med byarna Ör, Hässelby, Alma m.fl. Alternativt kan det ha övertagits från en nu försvunnen by.  

                      
                      Timmele sn, tätort,
                      Redvägs hd
                      Västergötland.
                       (j) Timella sokn 1424. – Socknen har fått sitt namn från kyrkbyn. Betydelsen av det ursprungligen
                      sannolikt sammansatta namnet är oklar; det innehåller möjligen dialektordet hälla ’stenhäll, berghäll,
                      klippa’. Tätorten är framvuxen kring den 1874 öppnade järnvägsstationen, i den gamla byn Lena.  

                      
                      Timmernabben tätort,
                      Ålems snStranda hd
                      Småland.
                       Timmernabb 1723. – Samhället har vuxit fram vid en lastageplats vid Kalmarsund, känd sedan 1700-talet,
                      varifrån en betydande utskeppning av trävaror ägt rum. Förleden syftar på denna verksamhet, och efterleden
                      innehåller ordet nabb i betydelsen ’udde’.  

                   

                      
                   
                

                   
                

                

                   
                
                

                   
                

                   
                   Timmersdala sn, tätort,
                   Vadsbo hd
                   Västergötland.
                    Tymmetzdal 1453 (avser kyrkbyn). – Sockennamnet är givet efter kyrkbyn. Tätorten har vuxit fram vid
                   sockenkyrkan. Ordet dal i efterleden åsyftar den djupa dal vid Billingen, invid vilken kyrkbyn ligger.
                   Förledens innebörd är oviss. 

                   
                   Timrå kn, sn, tätort,
                   Medelpad.
                    Timmeradh 1513 avskr., Tijmradh 1535. – Namnet har föreslagits gå tillbaka på ett fsv. *Tyndboaradh, där
                   förleden är genitiv av ett *tyndboar ’de som bor vid fjärden *Tyndrir’ (Tynderö).
                   Efterleden är fsv. *radh ’bygd’ (härad). Tätorten har vuxit fram kring kyrkan.  

                   
                   Timsfors tätort,
                   Markaryds snSunnerbo hd
                   Småland.
                    Thimsfors 1825. – Tätorten har vuxit fram kring ett pappersbruk, och namnet är givet efter dess grundare
                   Anders Thim. Efterleden kan åsyfta en fors i Lagan.  

                   
                   Tindered by, rastplats, vägkrog,
                   Västra Eds snNorra Tjusts hd
                   Småland.
                   (j) Tyndrethom 1378. – Förleden innehåller troligen ett vattendragsnamn *Tinder e.d. ’den glänsande, gnistrande’
                   med syftning på Tinderedbäcken. Efterleden är ed, här ’passage mellan vatten’, syftande
                   på den landtunga mellan sjön Ommen och fjärden Syrsan på vilken Tindereds by ligger.
                   Namnet betyder således ’edet vid Tinderedbäcken’.  

                   
                   Tingsryd kn,
                   Kinnevalds och Konga hd samt tätort,
                   Tingsås snKonga hd
                   Småland.
                    – Kommunen har fått namn efter centralorten Tingsryd, som vuxit fram kring byn Tingsryd (vid Tinxrydh 1505).
                    Bynamnets efterled är ryd ’röjning’. Förleden är genitiv av ett äldre namn på sjön
                   Tiken, antingen fsv. *Tikinger eller, med tanke på sjönamnets nuvarande form, fsv. *Tikir.
                   Detta ingår även i sockennamnet Tingsås.  

                   
                   Tingstad by,
                   Lofta snNorra Tjusts hd
                   Småland.
                    Västervik.  

                   
                   Tingstad sn,
                   Lösings hd
                   Östergötland.
                    parochia Thingstath 1331. – Socknen har lånat sitt namn från prästgården Tingstad. Namnet innehåller fsv.
                   thing(s)stadher ’tingsplats’ och har ursprungligen avsett ett tingsställe, troligen det äldsta inom
                   Lösings härad.  

                   
                   Tingstäde sn, tätort,
                   Gotland.
                    Tingstedj 1300-talet avskr. – Namnet innehåller ett forngutniskt *thingstedhi ’tingsplats’. Gotland var
                   under medeltiden indelat i tre delar – tredingar – och man har räknat med att den norra tredingens tingsplats
                   låg här.  

                   
                   Tingstäde träsk, sjö,
                   Gotland.
                    – Namnet är sammansatt av sockennamnet Tingstäde och ordet träsk, som i gotländska
                   dialekter betyder ’sjö’.  

                   
                   Tingsås sn,
                   Konga hd
                   Småland.
                    Tingzås Sockn 1642. – Det finns inte någon gård eller by med namnet Tingsås, varför detta snarast måste
                   uppfattas som ett ursprungligt namn på platsen där kyrkan byggdes. Denna uppfördes omkring 1590. Förleden är
                   genitiv av ett äldre namn på sjön Tiken, antingen fsv. *Tikinger eller, med tanke på sjönamnets nuvarande
                   form, fsv. *Tikir. Detta ingår även i bynamnet Tingsryd. Efterleden är ås,
                   åsyftande den höjdsträckning på vilken kyrkan ligger.  

                   
                   Tingvall by,
                   Naverstads snBullarens hd
                   Bohuslän.
                    Bullarens härad.  

                   
                   Tingvallaön stadsdel,
                   Karlstads stad
                   Värmland.
                    – I namnet ingår det äldre namnet för Karlstad, Tingvalla (de Thingwaldum 1290),
                   där förleden syftar på en förhistorisk tingsplats, och efterleden är pluralis (se inl. 3.3.1) av vall
                   ’slät, gräsbevuxen mark’.  

                   
                   StTirupad sn,
                   Rönnebergs hd
                   Skåne.
                   (in) parochia Tythorp 1300-talets senare hälft. – Socknen har sitt namn från kyrkbyn. Det kan i förleden
                   innehålla ett mansnamn fda. *Tithi, en kortform till ett forndanskt *Tithkomi (jfr Teckomatorp)
                   eller något annat namn på Tith-. Efterleden är torp ’nybygge’.  

                   
                   Tisaren sjö,
                   Hallsberg och Lerbäcks snrKumla hd
                   Närke.
                    Tijsaren 1551. – Sjönamnet kan vara ett fornsvenskt *Twisir, som utvecklats till *Tysir och
                   *Tisir och sedan efter känt mönster till Tisaren (jfr fsv. Mælir tillMälaren ).
                   Det kan i så fall tolkas som ’den tvekluvna sjön’. Sjön har ett par markerade vikar i öster, som tidigare
                   bör ha varit betydligt större.  

                   
                   Tisnaren sjö,
                     Södermanland och Östergötland.
                   Tisnær syo 1382. – Sjöns namn kan betyda ’den glänsande, lysande’, men också tolkningen ’den tvekluvna sjön’
                   har föreslagits.  

                   
                   Tisselskog sn,
                   Vedbo hd
                   Dalsland.
                    Thiisllascoghær ca 1325 (avser en skog). – Det är ovisst om socknen fått sitt namn från en gård eller by –
                   i så fall troligen Stommen, där kyrkan ligger – eller från en bygd, men namnet har
                   äldst avsett ett skogsområde. Förleden kan tänkas innehålla ett ånamn, bildat till ordet fsv. *thisl
                   ’tistelstång’ och åsyftande rakt lopp. Sockenkyrkan ligger mellan två vattendrag.  

                   
                   Tittente gd,
                   Svedala snOxie hd
                   Skåne.
                    Thitentill 1617. – Namnet, som äldst avsett ett värdshus, betyder ’titta in till!’ (betonas på
                   sista stavelsen). Jfr Bialitt.  

                   
                   Tived sn,
                   Vadsbo hd
                   Västergötland.
                    Tiveds S. 1874. – Socknen, som sedan 1835 är avsöndrad från Undenäs socken, har fått sitt namn efter
                   skogen Tiveden.  

                   
                   Tiveden skog,
                   Närke och Västergötland.
                    Tywid 1270-talet? – Det med fsv. vidher ’skog’ sammansatta namnet kan tänkas innehålla en förled *Tiva-
                   ’gudarnas’. Även ett *Tvividher ’den tudelade skogen’ är tänkbart.  

                   
                   Tivoli villa,
                   Solna stad
                   Uppland.
                    Frescati.  

                   
                   Tjaktjajávrre sjö,
                   Jokkmokks sn
                   Lappland.
                     – Det lulesamiska namnet återgår på Tjavtjakjávrre, som innehåller en bildning till tjaktja ’höst’ och jávrre
                   ’sjö’. Namnet åsyftar samernas vistelse i trakten om hösten.  

                   
                   Tjautjas tätort, by,
                   Gällivare sn
                   Lappland.
                    – Byn (numera tätort) har namn efter sjön, vid vilken den är belägen. Sjönamnet, nordsam. čavččasjávri
                   (med en äldre stavningsform Tjautjasjaure) innehåller en bildning till nordsam. čakča ’höst’ och jávri ’sjö’.
                   Samernas namn på byn är čavččas, av tidigare čavččasvággi (vággi ’dal’). Platsen är ett gammalt samiskt
                   höstviste.  

                   
                   Tjieggelvas fjällsjö,
                   Arjeplogs sn
                   Lappland.
                    Tjeckelwis 1790-talet. – Det pitesamiska namnet, med försvenskad stavning Tjeggelvas, har okänt ursprung.  

                   

                      
                   
                

                   
                
                

                   
                
                

                   
                

                   
                   Tjolöholm gods,
                   Fjärås snFjäre hd
                   Halland.
                    Tiohlöhollm 1686, Tiohleholm 1718. – I förleden ingår ett äldre namn på godset, antingen Tjole (Tiolle
                   Sättegårdh [’sätesgård’] 1646) eller Tjolö (Thiollö, Tiollö 1597). Tjole kan återgå på en böjd form *Thiolu
                   av ett forndanskt *Thiola, sannolikt besläktat med fvn. þjó ’den tjockaste delen av ett lår, skinka’
                   (jfr tju o.d. ’lielår, liehäl, den krökta delen på en lie’ i norrländska och gotländska dialekter).
                   *Thiola bör ha syftat på den bergshöjd där slottet ligger. Då höjden ligger vid Kungsbackafjorden med
                   lågmarker omkring, har namnet från början kanske avsett en ö. Efter känt mönster kan ett Tjole i skrift
                   fått formen Tjolö. Den andra möjligheten är att förleden i Tjolöholm utgörs av ett Tjolö, vars efterled
                   innehåller ordet ö. I förleden ingår också här öns äldre namn *Thiola. Efterleden holm
                   har som i så många andra namn på slott och herrgårdar säkerligen tillagts i statushöjande syfte, i detta
                   fall dock inte helt utan topografisk motivering. I lokalspråket har en uttalsform »Tjole» med syftning
                   på Tjolöholm levt kvar ända in i våra dagar.  

                  
                  Tjuonajåkk samisk boplats och sportfiskeanläggning,
                  Gällivare sn
                  Lappland.
                   – Namnet är givet efter en bäck. Det är en försvenskning av nordsam. čuonájohka, som innehåller en dialektal
                  form av čuonjá ’gås’ och johka ’större bäck, å’.  

                  
                  Tjur by,
                  Lundby snVästerås stad
                  Västmanland.
                   Yttertjurbo härad.  

                   
                   Tjureda sn,
                   Norrvidinge hd
                   Småland.
                    Tyuradha 1341 avskr., (in) Thiudradum 1358 avskr. (avser byn), (ij) Thiuthrytdha sokn 1407. – Socknen har
                   sitt namn efter kyrkbyn. Det har tidigare ansetts vara ett -ryd-namn, men innehåller i enlighet med en
                   senare tolkning troligen i stället ett fornsvenskt *Thiudhedh(e) ’huvudväg, allfarväg’ (bildat till
                   fsv. thiudh ’folk’ och ed i betydelsen ’väg’) med utbyte av förledens dh mot r.
                   Tjureda kyrka och by ligger vid en större väg.  

                   
                   Tjurkö ö, sn,
                   Östra hd
                   Blekinge.
                    Tiurckøe 1624. – Öns namn anses vara bildat till ett fornspråkligt *thiur ’bergshöjd’; västra och
                   sydvästra delen av ön är bergig. Socknen, som bröts ut ur Augerum 1888, har
                   namn efter ön. xyzxyz  

                    
                    Tjust del av Småland,
                     Norra Tjusts härad.  

                   
                   Tjåmotis by,
                   Jokkmokks sn
                   Lappland.
                    Tjåmodisjávrre.  

                   
                   Tjåmodisjávrre sjö,
                   Jokkmokks sn
                   Lappland.
                    Kiommitz jaur 1671. – Det lulesamiska namnet, tidigare skrivet Tjåmotisjaure, är bildat till tjoamodis
                   ’bog (på däggdjur)’ och jávrre ’sjö’. Namnet associerar troligen till sjöns form. Samerna har även använt
                   namnformen Tjoammbejávrre, som kanske uppstått genom sammandragning och en fonologisk anpassning av förleden.
                   Byn Tjåmotis, sam. Tjoammbe eller Tjåmodis, har namn efter sjön.  

                   
                   Tjällmo sn, tätort,
                   Finspånga läns hd
                   Östergötland.
                    Thiælmo sokn 1369. – Socknen har fått sitt namn från kyrkoherdebostället. Det innehåller mo ’sandig
                   mark’; kyrkan ligger i ett område med mosand. Förleden kan sammanhänga med ordet tjäle och åsyfta hård mark.
                   Tätorten har vuxit fram i anslutning till sockenkyrkan. 

                     
                     Tjärby sn,
                     Höks hd
                     Halland.
                      Tyærby soghen 1455. – Socknen har namn efter kyrkbyn. För förleden har ett par osäkra tolkningar
                      föreslagits, t.ex. tjärn och ett obelagt ord med betydelsen ’träd; samling av träd, lund, skog’.
                      Efterleden är by ’gård; by’.  

                      
                      Tjärnö sn,
                      Vätte hd
                      Bohuslän.
                       (j) Tiarnøy 1391. – Sockenkyrkan ligger på ön Tjärnö, som givit socknen dess namn. Det innehåller
                      i förleden ordet tjärn, troligen syftande på en sedan 1835 utdikad tjärn i centrum av ön. Efterleden
                      är ö.  

                      
                      Tjärstad sn,
                      Kinda hd
                      Östergötland.
                       Thærastaþum 1343. – Socknen  har lånat sitt namn från gården Tjärstad. Förleden kan innehålla
                      eller sammanhänga med ordet tjära. Efterleden är sta(d).  

                      
                      Tjärö ö, by,
                      Åryds snBräkne hd
                      Blekinge.
                       Tieröö 1583 (avser byn). – Öns namn åsyftar troligen tjärbränning. Byn har namn efter ön. xyzxyz   

                      
                      Tjörn ö, kn,
                      Tjörns hd
                      Bohuslän.
                       Þjórnar (genitiv) 1100-talet, (j) Þiorn 1320. – Kommunen har fått sitt namn efter ön. Önamnet är troligen
                      bildat till ett fornvästnordiskt *Þjór ’bergshöjd’ och kan betyda ’den av berg uppfyllda ön’. xyzxyz  

                      
                      Tjörnarp sn, tätort,
                      Västra Göinge hd
                      Skåne.
                      (in) parrochia Thyrnæthor[p] 1283 avskr. – Sockennamnet, som ursprungligen avsåg kyrkbyn, innehåller i
                      förleden skånskans tjörne (fda. *thyrni), en sidoform till törne ’snår av torniga buskar (framför allt slån)’.
                      Efterleden är torp ’nybygge’. Tätorten har vuxit fram kring en järnvägsstation vid
                      södra stambanan öster om kyrkbyn.  

                     
                     Tjörns härad hd,
                     Bohuslän.
                      – Häradet omfattar ön Tjörn.  

                     
                     Toarp sn,
                     Ås hd
                     Västergötland.
                      Towatorppa sokn 1489. – Sockennamnet är givet efter kyrkbyn. Det innehåller det fornsvenska mansnamnet Tove
                     och torp ’nybygge’.   

                      
                      Tobo tätort,
                      Tegelsmora snOlands hd
                      Uppland.
                       Tubo 1540, Toboda 1612. – Samhället har vuxit upp vid och fått namn av ett järnbruk, anlagt 1646.
                      Detta är i sin tur namngivet efter den mindre bebyggelse som tidigare fanns på platsen. I namnets
                      förled ingår sannolikt mansnamnet fsv. Tubbe. Efterleden innehåller pluralis av bod.  

                      
                      Toböle by,
                      Nordmalings sn
                      Ångermanland.
                      böle.  

                      
                      toft tomt  

                      
                      Tofta sn,
                      Gotland.
                       (Jn) Thoptu 1304. – Namnet har inte samma ursprung som det i södra Sverige vanliga Tofta. Det kan i
                      stället hänga samman med toft ’roddarbänk’, men hur det närmare ska förstås är oklart.  

                      
                      Tofta tätort,
                      Lindbergs snHimle hd
                      Halland.
                       Toffte 1570-talet. – Tätorten återgår på en by. Namnet innehåller toft, en sidoform till
                      tomt.  

                      
                      Tofta sn,
                      Rönnebergs hd
                      Skåne.
                       ecclesie Toftæ 1361. – Sockennamnet, givet efter kyrkbyn, innehåller toft, en sidoform
                      till tomt.  

                      
                      Toften tätort,
                      Skagershults snEdsbergs hd
                      Närke.
                       Tofften 1650. – Sjönamnet har sammanställts med adjektivet fsv. thovut(er) ’tovig’, möjligen åsyftande
                      sjöns på grund av öar och holmar »toviga» yta. 


                   

                      
                   

                

                   
                

                

                   
                
                

                   
                



                   
                   Tofteryd sn,
                   Östbo hd
                   Småland.
                    Toptryth 1290. – Kyrkbyn har givit socknen dess namn, som i förleden innehåller toft, en sidoform
                   till tomt. Efterleden är ryd ’röjning’.  

                   
                   Tolfta sn,
                   Örbyhus hd
                   Uppland.
                    Tolftakirkiu 1300-talets början. – Sockennamnet, som äldst avsåg själva kyrkan, är bildat till den från
                   Upplandslagen kända termen tolftakyrka, vilken innehåller en gammal distriktsbeteckning tolft
                   (hundare).  

                   
                   Tolg sn,
                   Norrvidinge hd
                   Småland.
                    (de) Tolgh 1287. – Socknen har fått sitt namn efter kyrkbyn. Namnet har äldst avsett Tolgasjön och
                   har senare överförts till bebyggelsen. Det innehåller sannolikt ett fornspråkligt *tolgh ’skåra,
                   fördjupning’, syftande på sjöns långsmala, djupt nedsänkta mittparti.  

                   
                   Tollarp tätort,
                   Västra Vrams snGärds hd
                   Skåne.
                   (i) Tolletorp 1377 sen avskr. – Tätorten har vuxit fram ur en by. Dess namn innehåller i förleden genitiv av
                   mansnamnet fda. Toli eller kanske *Tolli. Efterleden är torp ’nybygge’.  

                   
                   Tollered tätort,
                   Skallsjö snVättle hd
                   Västergötland.
                    Torlered 1529. – Tätorten är framvuxen vid en gård med detta namn. I förleden ingår möjligen ett
                   kvinnonamn fsv. *Thorhild med motsvarigheter i andra fornnordiska språk.
                   Efterleden är ryd ’röjning’.  

                   
                   Tollstad, Västra, Östra snr,
                    Östergötland.
                    Västra Tollstad och Östra Tollstad.  

                   
                   Tolpagorni Duolbagorni.  

                   
                   Tolånga sn,
                   Färs hd
                   Skåne.
                    ecclesie Thowolanga 1358. – Sockennamnet är givet efter kyrkbyn. Namnets förled innehåller sannolikt tova i
                   betydelsen ’tuva; tuvrik mark’ och i efterleden långa i betydelsen ’långsträckt mark’ med syftning på den
                   långsträckta, vattensjuka gräsmarken längs åkröken vid kyrkplatsen.  

                   
                   Tomelilla tätort,
                   Tryde snIngelstads hd
                   Skåne.
                    (i ...) Tommorp lille 1437. – Detta gamla bynamn betyder ’Lilla Tommarp’. Det är givet i relation till
                    Östra Tommarp.
                   Tommarp innehåller mansnamnet fda. Tumi och torp ’nybygge’.  

                   
                   Tommarp, Västra, Östra snr,
                   Skåne.
                    Västra Tommarp och Östra Tommarp.  

                   
                   tomt  Ortnamn bildade med tomt eller dess biform toft utgör en namntyp som är
                   vanlig i Götaland och Svealand, med enstaka representanter i Norrland.
                   Osammansatt form förekommer ofta, men sammansättningar dominerar. Vanligen
                   uppträder namnen i plural form, Tomta/ Tofta, -tomta/-tofta, vilket är fallet
                   med många bebyggelsenamnstyper (se inl. s. 3.3.1). Motsvarigheter till de
                   svenska namnen finns i Danmark och Norge, på Island och de andra av nordbor
                   koloniserade västerhavsöarna samt genom nordisk spridning också i England och
                   Normandie. Namntypen är exklusivt nordisk. Bildningar till formen toft är
                   kännetecknande för sydvästra Sverige, nämligen Skåne, Halland och Bohuslän samt
                   delvis Västergötland och Småland; i övrigt utgår namnen från tomt.
                    Namntypens spridning till Normandie, England och västerhavsöarna visar att den
                   var produktiv under vikingatiden. Den anses inte sträcka sig särskilt mycket
                   längre tillbaka i tiden men fortsatte att vara levande in på medeltiden.
                    Tomt är vårt vanliga ord tomt, använt om ett avgränsat markområde som är eller
                   varit bebyggt eller avsett för bebyggelse. I de nordiska fornspråken dominerar
                   visserligen motsvarande betydelse av ordet, men det hade där en vidare
                   användning. Det brukades även om andra avgränsade områden. Enligt den norska
                   Gulatingslagen skulle man skaffa uppläggningsplats för ledungsskeppet på
                   kungsjord, men om sådan saknades, skulle man köpa passande tuft för ändamålet.
                   De fornsvenska sammansättningarna kalgardstompt ’kålgårdstomt’ och fætompt, som
                   bör betyda ’(inhägnat) bete, hage’, visar att »tomter» inte nödvändigtvis var
                   knutna till bebyggelse. Det finns också exempel på att fsv. tompt används om
                   åkermark. Det konstitutiva för en tomt var uppenbarligen avgränsningen. Detta
                   bekräftas av forndanska källor. Enligt dessa betecknade toft en gårds särjord i
                   motsats till den gemensamt nyttjade jorden, och den kunde användas inte bara
                   till bebyggelse utan också till bete (kalvhagar) och odling. Denna betydelse av
                   toft har levat kvar i ägonamn på nordvästra Jylland. I svenska dialekter är
                   tomt vanligt som ägobeteckning, med en innebörd som huvudsakligen kan
                   sammanfattas som ’(liten) äng eller beteshage (vanligtvis nära gården)’. Denna
                   betydelse har ofta betraktats som sekundär till betydelsen ’gårdstomt’, men det
                   samlade materialet talar snarast för att denna användning åtminstone delvis
                   speglar ett ursprungligt förhållande. Å andra sidan bör en »tomt»-avgränsning
                   ha varit viktigast för själva bebyggelsen. Ett belysande ord är i detta
                   sammanhang holmstompt i Yngre Västgötalagen, som avser ett nybygge på en bys
                   allmänna betesmark, med avskilt läge och utan någon rätt till byns gemensamma
                   ägor utanför nybyggets hägnad.
                    Avgränsningen av särägd mark från allmänningsmark är otvivelaktigt en viktig
                   källa för bebyggelsenamnen på tomta/tofta, varvid namnen i viss utsträckning
                   får antas från början ha varit ägonamn. Ordet tomt har emellertid också använts
                   om tomter som varit bebyggda men övergivits. Sådana ödetomter har ofta åter
                   tagits i bruk för ny bebyggelse, och denna har då lätt kunnat få namn efter den
                   forna tomten, vilket tydligt framgår av namn som Forntomta och Ödetofta (till
                   ett ord, fsv. ødhetompt). Ödesmålsnamnen har säkerligen ofta funnits som
                   ägo-namn, innan de blev bebyggelsenamn. Att övergivna gårdsplatser fått namn på
                   tomt(en) är välkänt från sen tid (Ållonö). Enligt vissa
                   forskare går tomta/toftanamnen huvudsakligen tillbaka just på ödetomter, medan andra
                   forskare i huvudsak ser namnen såsom uppkomna genom nyodling. Uppenbarligen rör
                   det sig här inte om ett antingen–eller utan om ett både–och, och frågan gäller
                   då proportionerna mellan de båda möjligheterna att förstå namntypens ursprung.
                   Detta är ett problem som kräver fortsatt, bebyggelsehistoriskt fördjupad
                   forskning.
                   Förlederna i tomta/tofta-namnen är av varierande slag. Namnen utgår ofta från
                   terrängföreteelser, t.ex. Hylletofta, Örtomta,
                   ibland från sjö- eller ånamn, t.ex. Jälluntofta och
                   sannolikt Visseltofta. Vissa namn innehåller
                   personnamn, vilket dock inte är så vanligt i Sverige; ett exempel synes
                   föreligga i Fågeltofta. När det gäller namn på återupptagna
                   ödetomter, kan det vara ovisst, om personnamnet syftar på den som lämnat gården
                   eller den som tagit upp den igen.
                   Litteratur: Thorsten Andersson, Bebyggelsenamn givna efter fornlämningar, i
                   Bebyggelsers og bebyggelsesnavnes alder. NORNAs niende symposium i København
                   25–27 oktober 1982 (1984), s. 295–319; Halvard Bjørkvik, Ole Widding &amp;
                   David Hannerberg, Tomt, i Kulturhistoriskt lexikon för nordisk medeltid från
                   vikingatid till reformationstid 18 (1974), sp. 457–62; Lars Hellberg,
                   Kumlabygdens ortnamn och äldre bebyggelse (1967), s. 196–208; Bengt Holmberg,
                   Tomt och toft som appellativ och ortnamnselement (1946); Bent Jørgensen,
                   Stednavneordbog. 2. udg. (1994), art. toft(e); Karl Gustav Ljunggren, Hallands
                   ortnamn, i Hallands historia 2. Från freden i Brömsebro till våra dagar (1959),
                   s. 1053–112; Norsk stadnamnleksikon. 4. utg. (1997), art. tuft; Eva Nyman,
                   Toft, i Reallexikon der germanischen Altertumskunde. 2. Aufl. 31 (2006), s. 34
                   f.; Bengt Pamp, Ortnamnen i Sverige. 5 uppl. (1988), s. 41–42; Harry Ståhl,
                   -toft (-tomt), i Kulturhistoriskt lexikon för nordisk medeltid från vikingatid
                   till reformationstid 18 (1974), sp. 427–31.  

                   

                      
                   
                

                   
                
                

                   
                
                

                   
                





                   
                   Tomtabacken berg,
                   Malmbäcks snVästra hd
                   Småland.
                    – Namnet innehåller i förleden bebyggelsenamnet Tomten, som i sin tur är
                   bestämd form av tomt. Efterleden är backe.  

                   
                   Toppeladugård gods,
                   Genarps snBara hd
                   Skåne.
                    Thoppeladegaard 1624, Torpeladegaarden 1657. – Godset lydde fram till 1720 under
                   Häckeberga. Namnets förled innehåller ett äldre bebyggelsenamn *Torp(a) e.d.
                   Efterleden ladugård ’avelsgård’ har tillagts sedan en avelsgård inrättats vid den gamla
                   bebyggelsen.  

                   
                   Torarp tätort,
                   Asarums snListers hd
                   Blekinge.
                    Torrup 1583. – Tätorten har vuxit fram ur en by. Namnets förled innehåller ettdera av mansnamnen
                   Tore eller Tord. Efterleden är torp ’nybygge’.  

                   
                   Torbjörntorp sn, tätort,
                   Gudhems hd
                   Västergötland.
                    Thorbiorna thorpa sokn 1409. – Sockennamnet är lånat från kyrkbyn. Det innehåller i förleden mansnamnet Torbjörn
                   och i efterleden torp ’nybygge’. Tätorten har vuxit fram i anslutning till sockenkyrkan.  

                   
                   Torekov sn, tätort,
                   Bjäre hd
                   Skåne.
                    Torekow 1489 avskr. – Socknen har sitt namn efter kyrkbyn, dess enda by (nu en tätort). Namnet har
                   tolkats som innehållande ett forndanskt *thora ’höjd’ och dialektordet kove ’koja, hydda’, möjligen i
                   en betydelse ’välvning, hålighet’ med syftning på den lilla bukt vid vilken socknen ligger.  

                      
                      Torekov ö ö i Kattegatt,
                      Torekovs snBjäre hd
                      Skåne.
                       Hallands Väderö.  

                      
                      Torekällberget friluftsmuseum,
                      Södertälje stad
                      Södermanland.
                       – Förleden innehåller namnet Torekällan vilket avser en berömd offer- och hälsokälla på berget,
                      antagligen omnämnd redan på 1500-talet. Namnet Torekällan är känt sedan början av 1700-talet. Det
                      är flertydigt men ska kanske snarast jämföras med namn av typen Helge torsdagskällan, som ibland
                      förkortats till Torskällan. Utifrån sådana benämningar har också föreställningen om ett
                      helgon Helig Tore sitt ursprung. Helge torsdagen är en äldre benämning på Kristi himmelfärdsdag,
                      och aftonen före denna dag var i södra Sverige en viktig källhögtid. Namnet har i senare tid
                      förknippats med guden Tor men behöver alltså inte ursprungligen ha något med honom att göra.  

                      
                      Torestorp sn, tätort,
                      Marks hd
                      Västergötland.
                       Thoristorpa sokn 1434. – Socknen har fått sitt namn från prästgården Torestorp. Det innehåller
                      mansnamnet Tore, fsv. Thorir, och torp ’nybygge’. Tätorten har vuxit fram
                      i anslutning till sockenkyrkan.  

                      
                      Toresund sn,
                      Selebo hd
                      Södermanland.
                       (de) Thorsne 1100-talets senare del. – Det är ovisst vad namnet åsyftade, innan det kom i bruk som
                      sockennamn. Det innehåller ett med adjektivet torr samhörigt ord, åsyftande torr mark eller
                      kanske tidvis upptorkande våtmark. Den äldre formen Torsen associerades med tiden till sund.  

                      
                      Torhamn sn, tätort,
                      Östra hd
                      Blekinge.
                       Torrøm 1400-talet. Sockennamnet, som är lånat från kyrkbyn (nu en tätort), innehåller i förleden
                      adjektivet torr med syftning på jordmånen. Efterleden är rum ’öppen plats’
                      eller möjligen hem ’boplats; gård’. Ombildningen av efterleden till hamn
                      kyrkbyn ligger vid en fjärd av Östersjön – är känd sedan 1746 men blir inte officiell förrän 1825
                      och har ännu inte slagit igenom i det lokala uttalet, som är »Tårum». Bild 73.   

                      
                      Torkö ö,
                      Listerby snMedelstads hd
                      Blekinge.
                       (jn) insula [’ön’] Turchøø 1467. – Öns namn har ansetts vara en bildning till adjektivet torr.  

                      
                      Tormestorp tätort,
                      Brönnestads snVästra Göinge hd
                      Skåne.
                      (i) Tormenstorp 1434, (i) Tormestrop 1505 avskr. – Tätorten har vuxit fram ur en by. Dess namn innehåller
                      i förleden troligen mansnamnet fda. Thormoth. Efterleden är torp ’nybygge’.  

                      
                      StTorna Hällestadaden tätort,
                      Hällestads snTorna hd
                      Skåne.
                       Hällestad.  

                      
                      Torna härad hd,
                      Skåne.
                       Thornæheret ca 1300. – Häradsnamnet utgår från namnet Torn, Östra Torn (jn uilla Thorni 1100-talets mitt,
                      in Thorn Orientali [’östra’] 1200-talets förra del) i Lunds landsförsamling, nu en stadsdel i Lund, och
                      Vallkärra-Torn (j Væstra Thorn 1460) i Vallkärra socken. Namnet Torn syftar sannolikt primärt på en
                      mellan byarna belägen plats med hagtornsbestånd, vilken antagits vara häradets gamla tingsplats.
                      Förleden i häradsnamnet är då att se som genitiv av en plural inbyggarbeteckning, fda. *thornar.
                      Jfr Lund.  

                   

                      
                   
                

                   
                

                

                   
                
                

                   
                

                   
                   Tornedalen
                   Lappland och Norrbotten.
                    Namnet är givet efter Torneälven och omfattar som geografiskt
                    begrepp Torneälvens och Muonioälvens dalgångar.  

                   
                   Torne lappmark del av Lappland,
                   – Namnet är ursprungligen en administrativ benämning på samebygden som handels- och beskattningsområde.
                   Det är givet efter huvudorten Torneå (fi. Tornio) på finska sidan av riksgränsen, vars namn från
                   början avsåg Torneälven.  

                   
                   Torneträsk sjö,
                   Kiruna stad
                   Lappland.
                   Torne tresk 1598. – Namnet, meänk. Tornionjärvi, nordsam. Duortnosjávri, är givet efter
                   Torneälven. Efterleden meänk. järvi, nordsam. jávri betyder ’sjö’. Det svenska
                   träsk har i norrländska namn betydelsen ’(större) sjö’.  

                   
                   Torneälven älv,
                   Lappland och Norrbotten.
                    Tornö älff 1598. – Namnet, fi. Tornionjoki, meänk. Tornionväylä eller Väylä, nordsam. Duortnoseatnu, är
                   sannolikt av finskt ursprung och bildat till tornio ’spjut’, dock med oviss syftning. Efterlederna är
                   fi. joki ’älv’, meänk. väylä och sam. eatnu ’stor älv’.  

                   
                   torp Gård- och bynamnen på -torp (-arp, -orp, -rup) är den till numerären ojämförligt största
                   bland de svenska bebyggelsenamnstyper som i efterleden innehåller ett bebyggelsebetecknande ord och börjat
                   uppkomma redan under forntiden. Efterleden -torp har i förening med en föregående vokal kommit att utvecklas
                   till -arp eller -orp i södra Sverige. Ordslutet -erup har uppkommit på Själland. På grund av Köpenhamns
                   betydelse kom under Skånes danska tid -erup genom själländska skrivvanor att i många fall ersätta -arp.
                   Ofta har dock formerna på -arp bevarats i det lokala uttalet.
                    Substantivet torp motsvarar etymologiskt tyskans Dorf ’by’. Ordets äldsta betydelse på germanskt språkområde
                   har troligen varit ’hägnad’. Man har räknat med en betydelseutveckling från ’hägnad’ över ’inhägnat område’
                   till ’betesmark’ och senare ’nybygge (på betesmark)’. För i varje fall en överväldigande majoritet av torp-namnen
                   från skedet före nya tiden kan man anta innebörden ’nybygge, utflyttad gård’. I landskap där de äldsta torpnamnen
                   normalt inte är äldre än från medeltiden eller nya tiden förekommer vissa hithörande ortnamn som är påtagligt
                   mycket äldre och i vilka torp kan tänkas ha en annan betydelse än ’nybygge’, kanske ’betesmark’; sådana är
                   sockennamnen Ljustorp och Torp i Medelpad,
                   Munktorp i Västmanland, Torpa i Södermanland och bynamnet Åstorp i
                   Ekeby socken, Uppland. I unga namn har torp innebörden ’dagsverkstorp, litet ställe med jordbruk’ e.d.
                    Bebyggelsenamnen på -torp ’utflyttad gård’ e.d., med sitt yttersta ursprung i Tyskland, har i Norden spritt sig
                   från Danmark mot norr. I det nuvarande Danmark och Skåne fanns -torpnamn redan under vikingatiden.
                   I Västergötland började de troligen bildas åtminstone fram emot vikingatidens slut. Landskap som Södermanland
                   och Uppland har med få undantag inga förmedeltida -torp-namn. Norr om Dalälven uppträder torp-namnen mycket
                   sparsamt. I vår tid har Skåne 67 sockennamn innehållande torp. Antalet i Västergötland är 30, medan sammansatta
                   sockennamn på -torp saknas i Södermanland och Uppland. Av Östergötlands tre har
                   två (Simonstorp, Stjärnorp) blivit sockennamn först under nya
                   tiden.
                    De osammansatta namnen, Torp, Torpa, Torpet, är inte fåtaliga men utgör en ringa del av den samlade mängden
                   torp-namn. Utmärkande för de sammansatta är att de så ofta innehåller personnamn; andelen personbetecknande
                   förleder har uppskattats till ca 75 % av samtliga. Bland dem förekommer gamla nordiska förnamn, t.ex. Hagbard
                   i gårdnamnet Habblarp, Jäla socken, Västergötland, och Värmund i gårdnamnet Värnarp, Västra Ryds socken,
                   Östergötland, kristna förnamn, som Jon i det skånska sockennamnet Jonstorp, och binamn,
                   bl.a. i det med fornsvenskans Uthvæghin ’den otvagne, smutsige’ sammansatta sockennamnet Utvängstorp
                   i Västergötland. Många förleder är terrängbetecknande, andra anger läge. Namn som Bankestadstorp (till Bankestad)
                   i Hägerstads socken, Östergötland, och Hebytorp (till Heby) i Lerbo socken, Södermanland, vittnar om
                   torp-bebyggelsens karaktär av nybygge eller utflyttargård.
                    Litteratur: Thorsten Andersson, Nordiska bebyggelsenamn ur språklig synvinkel,
                   i Namn och bygd 103 (2015), s. 9–34; Manne Eriksson, Torp, torp, i Kulturhistoriskt
                   lexikon för nordisk medeltid från vikingatid till reformationstid 18 (1974),
                   sp. 490–95; Lars Hellberg, Studier i de nordiska torp-namnens kronologi, i Namn
                   och bygd 42 (1954), s. 106–86; Bengt Pamp, Ortnamnen i Sverige. 5 uppl. (1988),
                   s. 43 ff.; Harry Ståhl, Ortnamn och ortnamnsforskning. 2 uppl. (1976), s. 83 ff.  

                  
                  Torp by,
                  Hjärtums snInlands Torpe hd
                  Bohuslän.
                  Inlands Torpe härad.  

                  
                  Torp sn,
                  Orusts östra hd
                  Bohuslän.
                  (j) Þorps sokn 1320. – Socknen har fått sitt namn efter gården Torp, vars namn innehåller torp
                  ’nybygge’.  

                   
                   Torp sn,
                   Valbo hd
                   Dalsland.
                    Thorp 1330-talet. – Socknen har fått sitt namn från kyrkbyn. Det innehåller torp ’nybygge’.  

                   
                   Torp sn,
                   Medelpad.
                   (in) Thorp 1344. – Sockennamnet återgår på ett äldre bygdenamn. Detta innehåller torp,
                   här dock möjligen inte i betydelsen ’nybygge’ utan i en ursprunglig betydelse ’betesmark’ e.d.  

                   
                   Torpa sn,
                   Himle hd
                   Halland.
                   Torppe Sognn 1570-talet. – Sockennamnet är övertaget från kyrkbyn och innehåller plural form (se inl. 3.3.1)
                   av torp ’nybygge’.  

                   
                   Torpa sn,
                   Sunnerbo hd
                   Småland.
                   (in) parrochia Thorpa 1449. – Kyrkan byggdes mitt emellan byarna Norrtorpa och Sunnertorpa, och kyrkan och
                   socknen fick namnet Thorpa kirkia (respektive sokn), där förleden är antingen genitiv pluralis av torp
                   ’nybygge’ med syftning på de två byarna eller genitiv av en inbyggarbeteckning *thorpar ’inbyggare i
                   Norrtorpa och Sunnertorpa’.  

                   
                   Torpa sn,
                   Åkerbo hd
                   Södermanland.
                   (De) Thorpæhæræþ 1314? – Sockennamnet, äldst med efterleden härad i betydelsen ’bygd’,
                   betyder ’Torp(a)bornas bygd’. Torp(a) kan vara ett försvunnet kyrkbynamn. I detta namn har torp
                   möjligen inte betydelsen ’nybygge’ utan en ursprungligare betydelse ’betesmark’. 

                   

                      
                   
                

                   
                
                

                   
                
                

                   
                



                   
                   Torpa gods,
                   Länghems snKinds hd
                   Västergötland.
                   (i) Torpum 1459 avskr. – Det plurala (se inl. 3.3.1) ortnamnet innehåller torp ’nybygge’.  

                   
                   Torpa sn,
                   Vedens hd
                   Västergötland.
                   (j) Torpe sogen 1484. – Socknen har fått sitt namn från kyrkbyn. Det plurala (se inl. 3.3.1) ortnamnet
                   innehåller torp, kanske i betydelsen ’nybygge’.  

                   
                   Torpa sn,
                   Ydre hd
                   Östergötland.
                   (de) Thorpum 1281 avskr. – Socknen har fått sitt namn från en förutvarande bebyggelseenhet, ur vilken
                   prästgården Nordanå sannolikt är utbruten. Det plurala (se inl. 3.3.1) ortnamnet innehåller
                   torp, kanske i betydelsen ’nybygge’.  

                   
                   Torpa tånge udde,
                   Torpa snHimle hd
                   Halland.
                   Tångaberg.  

                   
                   Torpsbruk tätort,
                   Moheda snAllbo hd
                   Småland.
                    – Tätorten har vuxit fram kring olika industrianläggningar och den 1929 inrättade poststationen. I förleden
                   ingår ett bynamn Torp (Torp 1548; torp ’nybygge’).  

                   
                   Torpshammar tätort,
                   Torps sn
                   Medelpad.
                    – Tätorten har vuxit upp kring järnvägen, som öppnades 1874. Namnet har ursprungligen tillkommit ett järnbruk,
                   som anlades i slutet av 1700-talet. I förleden ingår socknens namn Torp; efterleden innehåller hammar
                   ’hammarsmedja’.  

                   
                   Torrlösa sn,
                   Onsjö hd
                   Skåne.
                   ecclesie Thorløse 1285 avskr. – Socknen har sitt namn från kyrkbyn. Det är sammansatt av adjektivet torr
                   och lösa ’glänta; äng’.  

                   
                   Torrskog sn,
                   Vedbo hd
                   Dalsland.
                    Torsko 1531. – Det är ovisst om socknen fått sitt namn från Stommen, där sockenkyrkan
                   ligger, eller från en tidigare bygd. Det torde dock äldst ha åsyftat ett skogsområde. Namnets förled är oklar.  

                   
                   Torsburgen fornborg,
                   Kräklingbo sn
                   Gotland.
                   (innan) Thors borg 1300-talets mitt (Gutasagan). – Namnet är sammansatt av genitiv av gudanamnet Tor och det
                   gotländska dialektordet burg ’klapperstenvall, strandbacke, vall, borg’, snarast med syftning på den väldiga
                   stenvallen.  

                   
                   Torsby sn,
                   Inlands Södre hd
                   Bohuslän.
                    (j) Þoresby 1377. – Kyrkbyn har givit socknen dess namn, som innehåller mansnamnet Tore (fvn. Þórir) och
                   by ’gård; by’.  

                   
                   Torsby kn, samt tätort,
                   Fryksände snFryksdals hd
                   Värmland.
                    Toresbyn 1540. – Tätorten har vuxit fram kring ett järnbruk, grundat på 1690-talet. Namnet, som ursprungligen
                   avsåg en gård, innehåller mansnamnet Tore (fsv. Thorir) och by ’gård; by’.  

                   
                   Torsebro tätort,
                   Fjälkestads snVillands hd
Färlövs snÖstra Göinge hd
                   Skåne.
                    Tosebroe mølle 1584 (avser en kvarn). – Tätorten har vuxit fram kring ett ca 1680 anlagt krutbruk
                   (i Färlövs socken), vid en bro över Helge å. Namnets förled utgörs kanske av bynamnet Torseke, avseende en
                   by belägen strax sydöst om tätorten i Fjälkestads socken och vars ägor sträcker sig fram till ån.
                   Bynamnet Torseke (i Toarsæghe 1495, y Torsege 1570-talet) innehåller gudanamnet Tor och eke ’ekdunge’. 



                      
                      Torseke by,
                      Fjälkestads snVillands hd
                      Skåne.
                      Torsebro.  

                      
                      Torshälla stad,
                      Torshälla.
                       Thorsharchum 1252. – Ortnamnet innehåller gudanamnet Tor och harg, här med
                      sakral betydelse.  

                     
                     Torsjö by, gods,
                     Solberga snVemmenhögs hd
                     Skåne.
                     (de) Thorsyo 1349. – Namnet är givet efter bebyggelsernas läge vid den nu utdikade Torsjön.
                     Förleden i sjönamnet utgörs troligen av gudanamnet Tor.  

                      
                      Torskinge sn,
                      Västbo hd
                      Småland.
                      (i) Thorskenge sokn 1427. – Kyrkbyn har givit socknen dess namn, som är oklart. Efterleden innehåller
                      troligen äng(e), som senare har ombildats efter namnen på -inge.  

                      
                      Torslanda sn,
                      Västra Hisings hd
                      Bohuslän.
                      (j) Þorslandum 1388. – Sockennamnet, vars efterled är land, avsåg ursprungligen
                      kyrkbyn. Förleden är genitiv av gudanamnet Tor.  

                      
                      Torslunda by,
                      Torstuna snTorstuna hd
                      Uppland.
                      Torstuna härad.  

                      
                      Torslunda sn,
                      Algutsrums hd
                      Öland.
                      (de …) Thorslundom ca 1320 avskr., (innan) Thorslunda sokn 1389. – Sockennamnet, som övertagits från byn
                      med samma namn, är sammansatt av genitiv av gudanamnet Tor och lund, här med syftning på en helig lund.
                      Beträffande de plurala formerna på -om, -a, se inl. 3.3.1.  

                      
                      Torstuna sn,
                      Torstuna hd
                      Uppland.
                      (de) Thorstunum 1287. – Sockennamnet är övertaget från kyrkbyn. I Torstuna låg sannolikt den medeltida
                      tingsplatsen för Torsåkers hundare. Se vidare Torstuna härad.  

                      
                      Torstuna härad hd,
                      Uppland.
                       Prouincia Thorsakir 1344, (ii) Thorsakirshundare 1370, (j) Torstwna … hærede 1463.
                       – Namnet, fsv. Thorsakers hundare, är givet efter en åker, fsv. Thorsaker, som får antas ha varit
                       hundarets (hundare) gamla samlingsplats och som säkerligen har legat i Torstunaby,
                      kyrkby i socknen Torstuna, eller i dess närhet. Namnet Thorsaker, sammansatt
                      av genitiv av gudanamnet Tor och åker, vittnar liksom Torstuna och Torslunda
                      (Jn Thorslundum 1296), grannby till Torstunaby, om dyrkan av Tor. Torstuna är från slutet av 1500-talet och
                      från 1600-talet betygat som häradets tingsplats. Häradsnamnet ändras under medeltiden från Thorsakers
                      hundare/hæradh efter tuna-orten till Thorstuna hæradh. De tre med Tor sammansatta namnen kan naturligen
                      förstås som parallella bildningar, men det har också övervägts att Thorsakers hundare
                      kan återgå på *Thors[tuna]akers hundare och omvänt att Torstuna kan komma av *Thors[akers]tuna efter
                      läget invid kultåkern.  

                      
                      Torsvi sn,
                      Trögds hd
                      Uppland.
                       Thorswi 1344. – Sockennamnet är sammansatt av genitiv av gudanamnet Tor och vi
                      ’helig plats, kultplats’. En by Torsvi finns i socknen, men kyrkan är inte uppförd vid denna, och därför
                      är det inte troligt att socknen direkt övertagit byns namn. Antingen kan det röra sig om ett kyrkplatsnamn,
                      eller också har Torsvi vid tiden för sockenbildningen fungerat även som bygdenamn.
                      Socknen var under järnåldern en ö eller halvö på vilken byn Torsvi var den dominerande bebyggelsen.  

                   

                      
                   
                

                   
                

                

                   
                
                

                   
                

                   
                   Torsåker sn, tätort,
                   Gästrikland.
                    Thorsakir 1344. – Tätorten består av byar i kyrktrakten. Sockennamnet är ett ursprungligt åkernamn, vars
                   förled innehåller gudanamnet Tor. Att en by norr om kyrkplatsen heter Ovanåker ’(bebyggelsen) ovanför åkern’
                   (Offuanååker 1541) kan tyda på att kyrkan är byggd på eller alldeles invid kultåkern Torsåker.  

                   
                   Torsåker sn,
                   Rönö hd
                   Södermanland.
                   (De) Þorsaker 1314? – Socknen har fått sitt namn från en forntida samlingsplats. Det innehåller
                   gudanamnet Tor och åker.  

                   
                   Torsåker sn,
                   Ångermanland.
                   (De) Thorsakir 1344. – Socknens namn är sammansatt av genitiv av gudanamnet Tor och åker.
                   Det har ursprungligen avsett en helig åker från förkristen tid. Denna har troligen motsvarat ägoområdet
                   Storlägdan, på vilket kyrkan är uppförd.  

                   
                   Torsång sn, tätort,
                   Dalarna.
                    parrochie Thorsanger 1288. – Tätorten är framvuxen nära kyrkan. Sockennamnet har ursprungligen syftat på
                   en kult- och tingsplats som låg vid den nuvarande kyrkplatsen. I förleden ingår gudanamnet Tor. Efterleden
                   innehåller dialektordet vång ’en bys eller ett hemmans inhägnade ägor i motsats till utmarken; gärde; skifte;
                   hage’ o.d. Området norr om kyrkan mellan Prästtjärnen och Lillälven kallades ännu på 1800-talet för Vången.  

                   
                   Torsås kn, samt
                   sn och tätort,
                   Södra Möre hd
                   Småland.
                    Thorsas 1290. – Kommunen har övertagit namnet från Torsås socken. Socknen kan i sin tur ha fått namnet
                   direkt från byn Torsås eller också via ett bygdenamn. Efterledens ås syftar ursprungligen på den ås på
                   vilken kyrkan och byn ligger. Förleden innehåller gudanamnet Tor. Jfr Västra Torsås,
                   Östra Torsås.  

                   
                   Torsö sn, ö,
                   Vadsbo hd
                   Västergötland.
                    Thorsø 1309. – Socknen har fått sitt namn från ön Torsö; det innehåller gudanamnet Tor. xyzxyz  

                   
                   Tortuna sn, tätort,
                   Yttertjurbo hd
                   Västmanland.
                    (in) parochia Thyritunum 1331. – Sockennamnet, som ursprungligen avsåg kyrkbyn (nu en tätort), innehåller i
                   förleden ett ord fsv. *thyre, avseende en forntida tingsplats på Lundboberg, en betydande höjd sydöst om byn
                   Lundby (se närmare Yttertjurbo härad). Efterleden är tuna.  

                   
                   Torup sn, tätort,
                   Halmstads hd
                   Halland.
                    ecclesie Thorthathorp 1288. – Den nära kyrkan belägna tätorten har utvecklats kring en järnvägs- och
                   poststation. Denna tillkom 1877 och namngavs efter socknen. Socknen har övertagit namnet från en nu
                   försvunnen gård. I förleden ingår genitiv av mansnamnet Tord. Efterleden är torp ’nybygge’.  

                   
                   Torup gods,
                   Bara snBara hd
                   Skåne.
                   (de) Thorthorp 1310, Thordhorp 1398. – Godsets namn innehåller mansnamnet Tord och torp ’nybygge’.  

                   
                   Torvalla stadsdel,
                   Östersunds stad
                   Jämtland.
                    Odensala.  

                   
                   Torö sn, ö,
                   Sotholms hd
                   Södermanland.
                    Thorø 1335. – Ortnamnet, som äldst avsåg ön, innehåller ett fornsvenskt *thor(a), ett höjdbetecknande ord,
                   jfr Långtora. Senare leden är ordet ö i vanlig betydelse. xyzxyz  

                   
                   Torön ö,
                   Sankt Anna snHammarkinds hd
                   Östergötland.
                    Torönsborg.  

                   
                   Torönsborg gods,
                   Sankt Anna snHammarkinds hd
                   Östergötland.
                    Tornssborg 1680, Torönsborg 1760. – Bebyggelsens äldre namn, Drag, utbyttes mot Torönsborg, sedan det
                   ursprungliga frälsehemmanet 1646 förvandlats till säteri och en slottsliknande byggnad uppförts på platsen.
                   Godset ligger på Torön, vars namn (Thorø 1362) troligen innehåller ett höjdbetecknande ord, fsv. *thora
                   (jfr Långtora), framför efterleden -ö. Berg och höjder är utmärkande för ön. Det
                   äldre namnet Drag innehåller ordet drag ’ställe där man drar båtar över ett näs’; det avsåg landtungan
                   mellan Torön och fastlandet.  

                   
                   Tosarby by,
                   Gustafs sn
                   Dalarna.
                   by.  

                   
                   Tosseberg by,
                   Sunne snFryksdals hd
                   Värmland.
                     Tossebergsklätten.  

                   
                   Tossebergsklätten berg,
                   Sunne snFryksdals hd
                   Värmland.
                    Tåssbergz klätten 1663. – Namnet innehåller i förleden bynamnet Tosseberg (Tosseberg 1503), vars förled i
                   sin tur kan innehålla dialektordet tusse ’jätte’. Efterleden är klätt, en sidoform till klint ’höjd’.  

                   
                   Tossene sn,
                   Sotenäs hd
                   Bohuslän.
                   (j) Tossini sokn 1387. – Kyrkbyn har givit socknen dess namn. Sannolikt ingår ett gammalt vattendragsnamn
                   *Tos(s)a med betydelsen ’den tumlande’. Efterleden är vin ’betesmark; äng’.  

                   
                   Tostared sn,
                   Marks hd
                   Västergötland.
                    Torstaridh sokn 1486. – Sockennamnet har lånats från kyrkbyn. Efterleden innehåller ryd
                   ’röjning’. Förleden skulle kunna vara en genom ljudutvecklingen reducerad form av mansnamnet Torsten men
                   innehåller snarare en kortform, fsv. To(r)-ste, av samma mansnamn.  

                   
                   Tosterup sn, gods,
                   Ingelstads hd
                   Skåne.
                   (de) Tostorp 1364 (avser en gård). – Sockennamnet, som är givet efter den gamla kyrkbyn (nu ett gods),
                   innehåller  mansnamnet fda. Tosti och torp ’nybygge’.  

                   
                   Totebo tätort, gods,
                   Hjorteds snSödra Tjusts hd
                   Småland.
                   (j) Thotabodhom 1442. – Godsets namn är sammansatt av ett mansnamn fsv. *T(h)ote och pluralis
                   av bod. Tätorten har snarast fått namn efter post- och järnvägsstationen
                   Totebo, inrättad 1879.  

                   
                   Totra tätort,
                   Hamrånge sn
                   Gästrikland.
                    Totra 1541. – Tätorten är framvuxen ur en by, belägen vid en numera upplandad vik av Hamrångefjärden.
                   Namnet ska möjligen sammanhållas med ett på flera håll i Norge uppträdande ortnamn Tautra, som ursprungligen
                   avsett dels en älv, dels ett par öar och holmar. Tautra hör kanske samman med norskt tutra, två olika verb,
                   det ena med betydelsen ’småklucka entonigt’, det andra med betydelsen ’skälva, särskilt av frost, under
                   utstötning av ljud’ (jfr svenska dialekters tuttra ’skälva av kyla’). Namnet Tautra kan ha syftat på ljudet
                   av vatten i rörelse, i fallet med öarna och holmarna vågornas slag mot stranden, stenar e.d. Möjligen avses
                   i något av fallen det ljud som uppstår vid is-läggning eller råkbildning. Vilken av dessa
                   tolkningar som kunde vara för handen i fallet Totra kan inte avgöras.  

                   

                      
                   
                

                   
                
                

                   
                
                

                   
                



                   
                   Tottarp sn,
                   Bara hd
                   Skåne.
                   (in) Thothathorp 1269 avskr. (avser kyrkbyn). – Sockennamnet, som ursprungligen avsåg kyrkbyn, innehåller
                   sannolikt ett forndanskt mansnamn motsvarande ett modernt Totte. Efterleden är torp
                   ’nybygge’.  

                   
                   Trane gd,
                   Trankils snNordmarks hd
                   Värmland.
                    Trankil.  

                   
                   Traneberg stadsdel,
                   Stockholms stad.
                    – Ortnamnet, belagt första gången 1733, är givet efter en Bengt Trana, som från 1729 drev värdshus vid
                   nuvarande Tranebergs gård. Stadsdelen har närmast fått sitt namn från denna gård.  

                   
                   Tranebo by,
                   Bredareds snVedens hd
                   Västergötland.
                    bol.  

                   
                   Tranemo sn, tätort,
                   Kinds hd
                   Västergötland.
                    Tranumoo soken 1413. – Socknen har fått sitt namn från prästgården. Det innehåller genitiv av fågelbeteckningen
                   trana och mo ’sandig mark’. Kyrkan och prästgården ligger i ett område med mosand. Tätorten har vuxit fram vid
                   kyrkan.  

                   
                   Trankil sn,
                   Nordmarks hd
                   Värmland.
                    Tranukiol 1330-talet. – Sockennamnet, vars efterled är dialektordet köl ’höglänt ödemark’, kan ursprungligen
                   ha avsett hela den höglänta halvön i sjöarna Stora Le, Foxen och Lelång eller kanske endast dess nordligaste
                   del Tranenäset, där gården Trane (Trano 1554) ligger.
                   Namnen Tranköl och Trane innehåller sannolikt ett till fågelbeteckningen trana bildat ånamn fsv. *Trana,
                   avseende Möreviksbäcken, som rinner ut i Foxen norr om gården Trane.  

                   
                   Transtrand sn, tätort,
                   Dalarna.
                    Transtrand 1546. – Tätorten, som omfattar byar i kyrkbygden, har övertagit sockennamnet. Socknen tillkom
                   på 1860-talet och övertog namnet från en kapellförsamling. Denna återgick på ett på 1500-talet bildat
                   kapellag under Lima socken, och detta hade i sin tur lånat namnet från en by. Enligt en tradition har
                   Transtrand ursprungligen syftat på västra stranden av Västerdalälven mellan byarna Norra Brändan och
                   Mornäs. Namnet betyder sannolikt ’stranden där det brukar samlas tranor’.  

                   
                   Tranum sn,
                   Kållands hd
                   Västergötland.
                    Traneem 1385 (avser kyrkbyn). – Sockennamnet är lånat från kyrkbyn. Det är sammansatt av
                    fågelbeteckningen trana och hem ’boplats; gård’.  

                   
                   Tranås sn,
                   Ingelstads hd
                   Skåne.
                    (in) parochia Tranæs 1300-talets senare hälft. – Sockennamnet, som är lånat från kyrkbyn, innehåller
                   i förleden fågelbeteckningen trana. Efterleden är ursprungligen näs, tidigt ombildad till ås.
                   På grund av förväxlingsrisk med den småländska staden Tranås åsattes den i kyrkbyn 1894 inrättade
                   poststationen namnet Skåne-Tranås. Detta har senare kommit i bruk även för den kring kyrkbyn
                   framväxande tätorten.   

                   
                   Tranås kn, stad,
                   Tranås.
                    – Samhället har vuxit upp kring den 1874 öppnade järnvägslinjen. Namnet, som ursprungligen avsåg
                   en gård (in ... Tranuaas 1345), innehåller fågelbeteckningen trana och ordet ås.  

                      
                      Traryd sn, tätort,
                      Sunnerbo hd
                      Småland.
                       (i) Tranvrydhz sokn 1404. – Det är oklart varifrån socknen har fått sitt namn. Någon gammal kyrkby
                      Traryd har inte funnits. Namnet innehåller fågelbeteckningen trana och ryd
                      ’röjning’. Tätorten är framvuxen kring den 1899 öppnade järnvägsstationen, i anslutning
                      till sockenkyrkan.  

                     
                     Trehörna sn,
                     Lysings hd
                     Östergötland.
                      – Socknen tillkom på 1600-talet. Den fick sitt namn från säteriet Tre-hörna (Trähyrno 1321 sen avskr.)
                     , som bär ett äldre namn på Trehörnasjön, fsv. *Thræhyrne eller *Thræhyrnir ’sjön med tre horn, dvs.
                     vikar’.  

                      
                      Trehörningsjö sn,
                      Ångermanland.
                       Trehörningsiö 1795 (avser byn). – Socknen har fått sitt namn efter byn Trehörningsjö.
                      Byn ligger vid Trehörningsjön, som har tre vikar (jfr Trehörna).  

                      
                      Trekanten tätort,
                      Ljungby snSödra Möre hd
                      Småland.
                      – Ortnamnet är övertaget från järnvägsstationen, som tillkom vid mitten av
                      1870-talet. Vad namnet ursprungligen syftat på är inte klart, möjligen ett
                      trekantigt vägskäl eller en av tre sammanstrålande vägar avgränsad trekant.  

                      
                      Trelleborg kn, stad
                      Skåne.
                       Threlæburgh 1291. – Namnet, som finns på flera håll i Norden, innehåller en beteckning för ett
                      slags befäst vikingatida anläggning, där efterleden innehåller ordet borg ’befästning’. Förleden,
                      ordet träl, har omdiskuterad betydelse: ’träl; person av slavisk härkomst; snedställd bjälke
                      använd till att stötta väggstolpar i hus’. 1988 återfanns rester av den åsyftade borgen, en ringborg
                      som legat på en flack höjdplatå ca 200 m från den dåtida stranden. Borgen, som torde ha uppförts
                      under slutet av 900-talet, har haft en yttre diameter om ca 143 m och har varit befäst av en
                      palissadkrönt jordvall med yttre vallgrav och fyra portar.  

                      
                      Treriksröset gränsröse,
                      Karesuando sn
                      Lappland.
                       – Röset, som står i sjön Golddajávri, är Sveriges nordligaste punkt. Det uppfördes 1897 på den punkt
                      där Sveriges, Norges och Finlands riksgränser möts. Röset byggdes om i betong 1926.  

                      
                      Trogsta by med välkänd järnåldersboplats,
                      Forsa sn
                      Hälsingland.
                       Trockesta, Trokesta 1542. – Förleden är dunkel men skulle kanske kunna innehålla mansnamnet Torkel
                      eller ett mansbinamn *Troke ’han som håller ut, han som ger sig till tåls’.
                      Efterleden är sta(d).  

                      
                      Trollaborg medeltida borg,
                      Voxtorps snÖstbo hd
                      Småland.
                       (a) Trollaborgh 1370. – Frågan om namnets anknytning till släkten Trolle är omdiskuterad.
                      Borgen har förknippats med sägner om troll, och namnet kan också vara en folklig fantasiprodukt.  

                      
                      Trolleholm gods,
                      Torrlösa snOnsjö hd
                      Skåne.
                       – Godsets namn, givet efter ägaren Fredrik Trolle, ersatte enligt testamente 1768 efter dennes
                      död 1770 ett äldre namn Eriksholm, där förleden minner om slottets byggherres Tage Ottesen Thotts
                      äldre bror Erik (död 1533). Efterleden holm åsyftar en genom kringgrävning
                      åstadkommen vattenomfluten kulle vid stranden av en nu utdikad sjö.  

                      
                      Trolle-Ljungby sn, gods,
                      Villands hd
                      Skåne.
                       Lywngby 1401 (avser kyrkbyn). – Socknens ursprungliga namn Ljungby är givet efter kyrkbyn
                      (Västra Ljungby). Det innehåller ljung i betydelsen ’ljungmark’ och by
                      ’gård; by’. Det nuvarande sockennamnet Trolle-Ljungby gavs 1883 efter godset Trolle Ljungby,
                      beläget i Västra Ljungby. Tillägget Trolle- i godsets namn tillkom 1830 efter fideikommissariens
                      namn Trolle-Wachtmeister.  


                   
                      
                   
                

                   
                

                

                   
                
                

                   
                

                  
                  Trollenäs sn, gods,
                  Onsjö hd
                  Skåne.
                  (in) Næs 1300-talets mellersta del (avser kyrkbyn). – Sockennamnet är givet efter kyrkbyn, vars
                  ursprungliga namn var Näs. Det åsyftar det näs mellan Saxån och Gullarpsån där kyrkbyn och godset
                  Trollenäs ligger. Godsets nuvarande namn, med tillägget Trolle-, gavs av ägaren Fredrik Trolle
                  i hans testamente 1768 och trädde i kraft vid hans död 1770. Sockennamnet Näs ändrades till
                  Trollenäs 1899.  

                  
                  Trollhättan kn, stad,
                  Västergötland.
                   Trollhetta quarn 1413 sen avskr., Trålhätte 1548. – Staden återgår på ett samhälle, framvuxet på
                  en plats vid Göta älv där det sedan medeltiden stått kvarnar. Troligen har namnet ursprungligen
                  åsyftat Gullöfallet, det största av Trollhättefallen. Detta har uppenbarligen liknats vid ett
                  vattentrolls huvudbonad, en hätta som i skepnad av ett väldigt vattenfall liksom faller ned efter
                  trollets rygg. – Bild 72.  

                   
                   Trosa stad, sn,
                   Hölebo hd
                   Södermanland.
                    parochia Troso 1331. – Socknens och stadens namn härrör från byn Trosa, vars namn äldst troligen
                   har burits av Trosaån, som med ringa fallhöjd flyter mellan sjön Sillen och havet. Trosa har
                   tolkats som ’den tröga, långsamt flytande ån’, en bildning direkt eller indirekt till ett adjektiv
                   fsv. *trødher, motsvarande fvn. trauðr ’trög, ovillig’. Jfr Trosa-Vagnhärad.  

                   
                   Trosa-Vagnhärad sn,
                   Hölebo hd
                   Södermanland.
                    – Socknarna Trosa och Vagnhärad sammanslogs 1926. Se vidare under namnen Trosa
                    och Vagnhärad.  

                   
                   Trossnäs gd, militärt övningsfält,
                   Nors snGrums hd
                   Värmland.
                    Thrasnes 1293. – Förleden i gårdens namn är oklar. Efterleden åsyftar läge på ett näs, som fordom
                   omgetts av sankmarker eller en grund sjö.  

                   
                   Trullhalsar gravfält,
                   Anga sn
                   Gotland.
                    – Namnet betyder ’Trollhalsar’. Antagligen är det de karakteristiska stensättningarna med kallmurade
                   sidor som liknats vid halsar på troll.  

                   
                   Trummen sjö,
                   Småland.
                    Trommon 1663, Siön Trummen 1795. – Namnet är oklart.  


                   
                   Tryde sn,
                   Ingelstads hd
                   Skåne.
                    Trywethe 1387 (avser kyrkbyn). – Sockennamnet, lånat från kyrkbyn, innehåller try, beteckning
                   för en buskväxt, och fda. with eller withi ’skog’.  

                   
                   Tryserum sn,
                   Norra Tjusts hd
                   Småland.
                   (in) Trisrum 1341 avskr., parochie Thrysrum 1363. – Namnet har närmast övertagits från prästgården,
                   som är belägen vid platsen för den gamla kyrkan invid Kyrksjön. Förleden innehåller troligen
                   ett äldre namn på denna sjö, *Trysjön  e.d. Ett sådant namn kan i sin tur innehålla try, beteckning
                   för en buskväxt, vars ved hade ekonomisk betydelse, då den användes för tillverkning av harv-
                   och räfspinnar. Efterleden är rum ’öppen plats’.  

                   
                   Trång by,
                   Alsens sn
                   Jämtland.
                    (i) Troongher 1424 Trångsviken.  

                   
                   Trånghalla tätort,
                   Bankeryds snTveta hd
                   Småland.
                    Thranghella 1389, (i) Tronghalla 1459. – Tätorten har vuxit fram kring en herrgård. I förleden ingår
                   sannolikt adjektivet trång; efterleden kan antingen vara plural form av dialektordet hall ’klippa, häll,
                   sten’ eller, om det äldsta belägget är pålitligt, av häll.  

                   
                   Trångsund del av Huddinge kn,
                   Södermanland.
                    – Ett torp Trångesundh omtalas 1636, sedermera utvecklat till herrgård. Villasamhället har övertagit
                   detta namn, kanske i någon mån förmedlat av hållplatsnamnet Trångsund vid Nynäsbanan, vilken öppnades
                   1901. Ursprungligen avsåg namnet ett smalt sund i Drevviken.  

                   
                   Trångsviken tätort,
                   Alsens sn
                   Jämtland.
                    – Tätorten har namngivits efter järnvägsstationen Trångsviken, öppnad i början av 1880-talet.
                   Denna har i sin tur fått namn efter en vik av Storsjön. Namnet innehåller i förleden bynamnet
                   Trång, troligen en med adjektivet trång besläktad bildning som från början syftat på Trångsviken.  

                   
                   Tråvad sn, tätort,
                   Laske hd
                   Västergötland.
                    Thrauadh 1420. – Socknen har fått sitt namn från kyrkbyn. Namnet har allra äldst burits av ett
                   vadställe i ån Lidan; det innehåller ett fornspråkligt *thra, här med betydelsen ’trång; besvärlig’
                   eller snarare ’förträngning’. Vid Tråvadbro är ån sammanträngd mellan berghällar. Tätorten har
                   vuxit fram vid Tråvads järnvägsstation, anlagd vid en bansträcka öppnad 1899, och i närheten
                   av sockenkyrkan.  

                   
                   Trädet tätort,
                   Kölaby snRedvägs hd
                   Västergötland.
                    Trädet 1566. – Tätorten är framvuxen kring en 1874 inrättad post- och järnvägsstation. Trots läge i
                   kyrkbyn namngavs stationen inte efter socknen utan efter den angränsande bebyggelsen Trädet,
                   troligen på grund av att där var en känd marknadsplats. Namnet innehåller träde ’åker som lagts i
                   träda’. Tanken har framförts att det var på själva »trädet» som marknaden hölls.  

                   
                   Träkumla sn,
                   Gotland.
                    Stenkumla.  

                   
                   Trälhavet fjärd,
                   Åkers och Värmdö skg
                   Uppland.
                    Trælahaff 1400-talet. – Namnet kan i förleden innehålla genitiv pluralis av träl ’ofri man, slav’,
                   men hur det ska förstås är oklart. Möjligen ska förleden uppfattas som nedsättande: fjärden var
                   inget »riktigt» hav, jfr namn som Katthavet om mindre vattensamlingar och Grodhavet om Mälaren.
                   Förslaget att efterleden skulle innehålla ordet hamn är av språkliga skäl oantagbart.  

                   
                   Träne sn,
                   Gärds hd
                   Skåne.
                   (in) Trænæ 1347 sen avskr. (avser kyrkbyn). – Kyrkbyn har givit socknen dess namn, vars innebörd
                   är oviss.  

                   
                   Trängslet vattenkraftverk,
                   Älvdalens sn
                   Dalarna.
                    – Kraftverket stod färdigt 1961 och är byggt i en djup klyfta, där Österdalälvens fåra trängs ihop.
                   Klyftan kallas Trängslet. Namnet, äldst belagt i kombinationen Trängslen Wattufall 1805, innehåller
                   ordet trängsel i en från bl.a. socknarna Mora, Sollerön och Lima känd betydelse ’trångt ställe i
                   vattendrag’ o.d.  

                   

                      
                   
                

                   
                
                

                   
                
                

                   

                   
                      Bild 72. Trollhättan. Namnet Trollhättan antas ursprungligen ha syftat på
                         Gullöfallet nedanför Gullön, nu beläget mitt inne i staden. Här syns det
                         på en teckning av C. F. Hernlund från 1888. Ur: Vårt land. En skildring i
                         ord och bild (1888), s. 148.
                   
                

                   
                   Träslöv sn,
                   Himle hd
                   Halland.
                    (in) Tresleuæ, (in) Træsleuæ 1406. – Socknen har namn efter kyrkbyn. I efterleden ingår
                   löv. Förleden kan möjligen innehålla en motsvarighet till fsv. thrættis i
                   thrættis brodhir ’trätobroder’ och thrættis æng ’äng som det tvistas om’. Namnets tolkning bleve
                   i så fall’arvegodset som man tvistar/har tvistat om’.  

                   
                   Träslövsläge tätort,
                   Träslövs snHimle hd
                   Halland.
                    – Tätorten har utvecklats ur ett fiskeläge. I förleden ingår sockennamnet. Efterleden innehåller ordet
                   läge ’fiskeläge’. I lokalt språkbruk kallas platsen Läget. Officiellt ändrades namnet år 1933 från
                   Fiskläget (Fiske Leedett 1600) till Träslövsläge (Träslöfsläge 1896).  

                   
                   Trässberg sn,
                   Skånings hd
                   Västergötland.
                    Thresbergha 1360. – Socknen har fått sitt namn från kyrkbyn. Förleden kan sammanhänga med det
                   isländska ordet þræsa ’blåsa ihållande och kallt (om vind)’. Kyrkan ligger på en sandås.  

                   
                   Trästena sn,
                   Vadsbo hd
                   Västergötland.
                   (jn) Træstenom 1386. – Socknen har fått sitt namn från kyrkbyn. Det plurala (se inl. 3.3.1)
                   ortnamnet innehåller fsv. thræstene ’råmärke bestående av tre stenar’.  

                   
                   Trävattna sn,
                   Vilske hd
                   Västergötland.
                   (j) Træwathna sokn 1402. – Socknen har fått sitt namn från kyrkbyn. Det betyder ’de tre vattnen’.
                   Vilka vatten som avses är oklart; det kan vara Lidan och två av dess mindre tillflöden nära
                   kyrkan. Söder om denna grenar sig Lidan kring tre småholmar.  

                      
                      Trödje tätort,
                      Hille sn
                      Gästrikland.
                       Trödie 1541. – Tätorten är framvuxen ur en by. Namnet sammanhänger förmodligen med verbet
                      tråda ’trampa’ (t.ex. i uttrycket tråda dansen) och substantiven tråd och tråda, kända från
                      Hälsingland i betydelsen ’stig, genom trampning banad väg’, tråd ’fålla för kreatur (där de
                      står och trampar)’, känt från Hälsingland, och tråda ’trampa (t.ex. på spinnrock)’, känt
                      från Gästrikland. Om namnet först syftat på en djurfålla, en stig eller något annat är obekant.  

                      
                      Trögds härad hd,
                      Uppland.
                       Prouincia Trøghd 1344. – Trögd är ett gammalt bygdenamn med feminint genus som inordnats i
                      hundaresorganisationen (hundare ). Det har antagits att Trögd från början
                      har varit namn på en ö, som huvudbygden i Trögd vid högre vattenstånd har utgjort i den forna
                      havsvik som Mälaren bildat. Det har också antagits att Trögd kan ha syftat på någon å, som kan
                      antas ha funnits vid den gamla kungsgården Kungs-Husby, under medeltiden benämnd Husaby Trøghdh
                      (jfr KungsHusby). Ett ursprungligt ö- eller ånamn stämmer väl överens med
                      häradsnamnets feminina genus. Det antagna önamnet har förklarats som en bildning till en biform till
                      substantivet tråg, avseende trågliknande terräng. Sannolikare är anknytning till adjektivet trög,
                      avseende trögflytande vatten. Om Trögd från början varit ett ånamn, bör det ha förmedlats till
                      bygden genom kungsgården, eftersom ånamn normalt inte övergår till bygdenamn. Fsv. Husaby Trøghdh
                      får då antas betyda ’husabyn (som heter) Trögd’, inte ’husabyn i Trögd’
                      (jfr husaby). Det har vidare övervägts att Trögd kunde ha syftat på en
                      vik eller fjärd vid kungsgården. Detta skulle osökt förklara övergången till bygdenamn.
                      Namnets genus talar visserligen emot en sådan förklaring – ett vik- eller fjärdnamn borde vara
                      maskulinum – men feminint genus i det aktuella fallet kunde tänkas förklaras av att det rör
                      sig om en direkt bildning till ett feminint fsv. *trøghdh ’tröghet’.  


                   

                      
                   

                

                   
                

                

                   
                
                

                   
                

                   
                   Trökörna sn,
                   Viste hd
                   Västergötland.
                    Thrækyrne 1330-talet. – Socknen har fått sitt namn från kyrkbyn. Det innehåller fsv. thræ ’tre’
                   i sammansättning med ett till korn bildat fsv. *kyrne. Betydelsen är möjligen ’den med tre olika
                   sädeslag besådda åkern’.  

                   
                   Trönninge tätort,
                   Lindbergs snHimle hd
                   Halland.
                     – Tätorten är framvuxen ur byn Trönninge (i Tryninghæ 1455). Trönninge är en bildning med
                    -inge, sannolikt till ordet tryne, här med syftning på det breda näs i
                   havet som en där belägen by, Trönningenäs, också kallad (Norra) Näs, fått namn efter.
                   Tätorten kallades tidigare Trönningeby för att skilja den från Trönninge i
                   Tönnersjö härad.  

                   
                   Trönninge sn, tätort,
                   Tönnersjö hd
                   Halland.
                   (in) Trynninge första hälften av 1400-talet. – Tätorten är framvuxen kring den 1885 inrättade
                   järnvägs- och poststationen, anlagd på kyrkbyn Trönninges mark men namngiven i första hand efter
                   socknen. Socknen har övertagit kyrkbyns namn. Namnet är en bildning med -inge,
                   sannolikt till ordet tryne, här använt med syftning på en udde väster om kyrkbyn i Laholmsbukten,
                   förmodligen den trubbiga udden vid Fylleåns och Trönningeåns utlopp.  

                   
                   Trönningenäs by,
                   Lindbergs snHimle hd
                   Halland.
                    Södra Näs och Trönninge.  

                   
                   Trönö sn,
                   Hälsingland.
                    Trodhna, Trudhnæ 1314. – Namnet är sannolikt lånat från Trönbyn (Trönebin 1542), den by där
                   kyrkan byggdes. Det är möjligen besläktat med verbet tråda ’trampa’ (i uttrycket tråda dansen)
                   och har föreslagits äldst ha brukats om Trönöån med syftning på vattnets rörelse. »Tröne», som
                   namnet lyder i lokalt språkbruk, återgår i så fall på en böjd form av ånamnet.
                   Stavningen med slut-ö i stället för -e är känd från 1500-talet men slår igenom
                   först på 1700-talet.  

                   
                   Tuggen vattenkraftverk,
                   Lycksele sn
                   Lappland.
                    – Kraftverket, som stod färdigt 1962, är uppfört i Tuggenforsen (Tuggen Fårs 1671) i Umeälven
                   nära byn Tuggensele. Den under åren 1959–62 inrättade postanstalten på byggplatsen benämndes
                   Tuggenbygget. Enligt en uppgift från 1959 var Tuggen det vedertagna namnet bland kraftverksbyggarna.
                   Namnets ursprungliga betydelse är dunkel liksom dess språkliga hemvist, svenskt eller samiskt.  

                   
                   Tuhundra härad hd,
                   Västmanland.
                    (a) Twæggia hundares thinge 1352, (j) Twemhundærum 1366, (in) Thuhundare 1368. – Tuhundra härad
                   har uppstått genom sammanslagning av två hundaren (hundare), vilkas namn dock
                   inte är kända (jfr Siende härad). De fornsvenska beläggen visar olika
                   böjningsformer av det till grund liggande räkneordet: tu nominativ neutrum, tvæggia genitiv,
                   tvem dativ.  

                   
                   Tullgarn slott,
                   Hölö snHölebo hd
                   Södermanland.
                    Thullagarn 1288. – Ortnamnet innehåller ett fornspråkligt *garn med syftning på en långsträckt ö,
                   vik eller udde vid Tullgarn. Slottet ligger vid en avlång terrängupphöjning, som under forntiden
                   var en del av en ö. Förleden Tull-sammanhänger troligen direkt eller indirekt med de svenska
                   dialektorden tull ’topp på växande träd’, tulle ’skott på tall’ och fornvästnordiskans þollr
                   ’träd‚ pinne’, ovisst dock på vilket sätt.  

                   
                   Tullinge del av Botkyrka kommun,
                   Södermanland.
                    – Namnet avsåg ursprungligen gården Tullinge (i Thulunge 1353). Det är bildat till en inbyggarbeteckning
                    thulungar (-inge), vars grundord ej är säkert tolkat.  

                   
                   Tullstorp sn,
                   Vemmenhögs hd
                   Skåne.
                    Tolisthorpi 1100-talets mellersta del (avser kyrkbyn), ecclesie Tulæstorp 1347. – Socknen har sitt
                   namn efter kyrkbyn. Det innehåller mansnamnet fda. Tulir och torp ’nybygge’.  

                   
                   Tumba tätort huvudsakligen i Tumba kommun,
                   Svartlösa hd
                   Södermanland.
                    – Tätorten har vuxit fram kring och fått namn av järnvägsstationen Tumba. Namnet återgår på förleden
                   i ett äldre Tumbokvarn (Tumboqwern 1488) ’Tunabornas kvarn’, där Tumbo- innehåller en in-byggarbeteckning
                   tunboar, bildad till namnet på den närbelägna gården Tuna (tuna). I förbindelse
                   med b har förledens n övergått till m.  

                   
                   Tumberg sn,
                   Kullings hd
                   Västergötland.
                    Twnbergha sokn 1458. – Socknen har fått sitt namn från kyrkbyn. Det plurala (se inl. 3.3.1) ortnamnet
                   innehåller tun i betydelsen ’hägnad; inhägnad’ (tuna) och berg.
                   Vid byn finns höjder.  

                   
                   Tumbo sn, tätort,
                   Västerrekarne hd
                   Södermanland.
                    ecclesie Thumboherradh 1291. – Sockennamnet, äldst med efterleden härad,
                   betyder ’tunabornas bygd’. Det innehåller en inbyggarbeteckning fsv. tunbo(a)r ’invånare i Tuna’.
                   Det nu försvunna ortnamnet Tuna (tuna) har använts om en bebyggelse vid
                   Husby nära kyrkan. Ett hemman i Husby har kallats Tungården. Tätorten har vuxit fram i anslutning
                   till sockenkyrkan.  

                   
                   Tun sn, tätort,
                   Åse hd
                   Västergötland.
                    (de) Tuni 1339 avskr. – Socknens namn är lånat från kyrkbyn. Det innehåller tun i betydelsen
                   ’hägnad; inhägnad’ (tuna). Tätorten har vuxit fram i anslutning till
                   sockenkyrkan.  

                   
                   tuna Ordet tun betyder från början ’gärdesgård, stängsel’ och har på vanligt sätt
                   också kommit att beteckna det inhägnade området. Denna betydelse är svagt styrkt i nordiska språk
                   men ännu levande i den tyska motsvarigheten, Zaun. Den dominerande betydelsen i nordiska språk är
                   ’inhägnat område’, så i isländskan, där tún betecknar den inhägnade marken omkring boningshuset.
                   Ofta används tun om inhägnader för djur, så (i formen ton) i dalsländsk dialekt, även i
                   sammansättningarna griseton och svineton, och i det från fornnorskt lagspråk kända nautatún ’inhägnad
                   för nötkreatur’. Det är naturligt att ett ord för ’inhägnad’ tas i bruk i ortnamn. På Island finns
                   över 100 gårdar med namn på -tún, och ännu vanligare är detta element i norska gårdnamn. Den engelska
                   motsvarigheten, -ton, är det vanligaste engelska bebyggelsenamnselementet (jfr eng. town ’stad’,
                   som är samma ord som tun). I Sverige förekommer exv. Tun som by- och sockennamn i Västergötland
                   (Tun) och som bynamn i Svenneby socken i Bohuslän, vidare Tun- som förled i
                   sockennamnen Tanum i Bohuslän och Tunhem (Västra Tunhem,
                   Östra Tunhem) i Västergötland.
                     I Sverige har utvecklats en speciell typ av namn som är bildade till tun, nämligen Tuna och namn
                   på -tuna, med en speciell pluralform av tun, som har neutralt genus (se inl. 3.3.1). Det står sedan
                   länge klart att tuna-namn haft en speciell funktion som namn på centralorter i det förhistoriska
                   samhället. Över hälften av tuna-namnen är (eller har varit) osammansatta Tuna, och detta talar för
                   en utbredd specialfunktion hos namnbärarna. Tuna har uppenbarligen kommit att användas som specifik
                   term med betydelsen ’centralort för territoriell administration’ e.d. Det råder dock oenighet om i
                   vilken omfattning tuna-namn haft denna funktion, alltifrån antagandet att detta gäller praktiskt
                   taget alla namnen (utom enstaka fall av uppkallelse) till uppfattningen att det bland tuna-namnen
                   finns inte så få exempel på vanliga bebyggelsenamn, motsvarande namn bildade med singulart tun i och
                   utanför Sverige.
                     Denna motsättning rörande funktionen hos bärarna av tuna-namn hänger nära ihop med frågan hur
                   tuna – i motsats till namn bildade med singulart tun ’inhägnad’  – kommit att utveckla en
                   specialfunktion. Det finns två huvudlinjer i försöken till förklaring, en som räknar med rent inhemsk
                   utveckling och en som antar påverkan utifrån. Det har antagits att det plurala Tuna har betytt ’gården
                   framför andra’ och därigenom kunnat komma att användas som term för en huvudgård eller centralort.
                   Denna syn kombineras gärna med tanken att Tuna från början normalt stått ensamt och först i
                   efterhand fått särskiljande förleder. Ett annat försök att förklara centralortsfunktionen utgår från
                   vissa sammansättningar som har betecknat inhägnade samlingsplatser. Sådana kan ha varit namn som det
                   norska Logtu(n) (Log- ’lag’), namnet på platsen för Frostatinget i Tröndelagen, och framför allt
                   tuna-namn med gudanamn som förled, vilka då antas ha avsett inhägnade kultplatser. Gudanamn ingår
                   eller (i något fall) antas alternativt ingå i Fröstuna (Frustuna),
                   Frötuna, Närtuna, Torstuna,
                   Ultuna. De här nämnda utgångspunkterna för en inhemsk utveckling av tuna
                   till centralortsterm kan också ha samverkat med varandra. Gentemot denna uppfattning om inhemskt
                   ursprung står tanken på inflytande utifrån. Enligt denna andra huvudlinje i bedömningen av
                   centralortstanken är tuna-namnen bildade efter mönster av keltiska namn på (i latinsk form) dunum,
                   dvs. den keltiska motsvarigheten till tun, dūnon ’befästning, borg’, t.ex. Lyon (&lt; Lugudunum)
                   och Verdun (&lt; Virodunum) i Frankrike och Zarten (&lt; Tarodunum) i Tyskland; det svenska Sigtuna
                   har därvid sammanställts med Segodunum, som betyder ’stark borg’ och är betygat från flera håll.
                     Antalet tuna-namn i Sverige är ca 120. Kärnområdet är Mälarlandskapen med knappt hundra representanter,
                   varav drygt hälften i Uppland. Namntypen är också ganska väl företrädd i Östergötland samt i Medelpad,
                   där de nordligaste säkra tuna-namnen finns. Enstaka spridda namn finns därutöver i Hälsingland,
                   Dalarna, Närke, Västergötland, Småland, Gotland och Skåne. Det sydligaste säkra tuna-namnet är Tuna
                   på Ven i Öresund.
                     De i förhållande till Mälarlandskapen perifert liggande namnen utgörs i påfallande hög grad av
                   osammansatt Tuna, vilket kan anses tala för spridning av elementet tuna som specifik term för något
                   slags förvaltningscentrum. Osammansatt Tuna är likaså vanligt i kärnområdet i Mälarlandskapen. Ett
                   utmärkande drag hos tuna-namnen inom kärnområdet är också den redan nämnda förekomsten av gudanamn
                   som förled. Ett särskilt framträdande drag inom detta område är vidare den nära samhörigheten mellan
                   tuna-namn och hundaresnamn. Detta är särskilt påtagligt ifråga om fsv. Solændatuna och Solænda hundare
                   och fsv. Valændatuna och Valænda hundare med samma ålderdomliga inbyggarbeteckning i både tuna-och
                   hundaresnamn (Sollentuna, Sollentuna härad,
                   Vallentuna, Vallentuna härad). Dessa kombinationer
                   visar att Sollentuna och Vallentuna varit centralorter i respektive hundare. Svårare är det att få
                   grepp om sambandet mellan Håtuna och fsv. Habo(a) hundare
                   (Håbo härad), mellan Runtuna och fsv. Røna (?) hundare
                   (Rönö härad), mellan Torstuna och fsv. Thorsakers hundare
                   (Torstuna härad), mellan Ultuna och fsv. Ullarakers
                   hundare (Ulleråkers härad). I flera fall har möjligheten övervägts att det ena
                   av namnen kan vara bildat inte direkt till gudanamnet utan (med förkortning) till det andra namnet.
                   Fsv. Thorsakers hundare skulle kunna återgå på *Thors[tuna]akers hundare eller omvänt Thorstuna på
                   *Thors[akers]tuna. Bedömningen av sådana frågor kompliceras framför allt av svårigheten att i de
                   enskilda fallen avgöra om tuna vid namnbildningen använts i en specialbetydelse, ’centralort’ e.d.,
                   eller i ordets normala betydelse, ’inhägnad’. I det förra fallet aktualiseras frågan om eventuellt
                   namnbyte (jfr husaby), en fråga som dock hittills inte närmare beaktats i
                   tuna-diskussionen.
                     Som namn på centralorter är Tuna och namn på -tuna äldre än husaby. Det
                   antas att tuna-institutionen uppkommit under äldre järnålder och spritts vidare under yngre järnålder.
                   Om den vuxit fram ur inhemskt ortnamnsskick, sträcker sig namntypens rötter därmed ännu längre tillbaka
                   i tiden.
                     Litteratur: Thorsten Andersson, Tuna-problem, i Namn och bygd 56 (1968), s. 88–124; dens.,
                   The origin of the tuna-names reconsidered, i People and places in northern Europe 500–1600.
                   Essays in honour of Peter Hayes Sawyer (1991), s. 197–204; dens., Ortnamn på tuna, i
                   Språken i Sverige (2010), s. 88; Lennart Elmevik, Vad betyder tuna? Några nedslag i en lång debatt,
                   i Den ellevte nordiske navneforskerkongressen. Sundvollen 19.–23. juni 1994 (1996), s. 43–57;
                   Lars Hellberg, Aktuell forskning om tuna-namnen 1–5, i Uppländska namnstudier. Valda namnstudier
                   ur Upsala Nya Tidning 1982–2002 (2011), s. 30–41; dens., Ortnamnen och den forntida sveastaten.
                   Presentation av ett forskningsprojekt, i Namn och bygd 101 (2013), s. 15; Karl Axel Holmberg,
                   De svenska tunanamnen (1969); Ingemar Olsson, Tuna-namnen i Sverige – forskningsläget, i Fornvännen
                   71 (1976), s. 71–81; dens., Keltiskt inflytande på Tuna-namnen?, i Fornvännen 87 (1992), s. 41–42;
                   Vikstrand, Per, Järnålderns bebyggelsenamn. Om bebyggelsenamnens uppkomst och ålder i Mälardalen
                   (2012), s. 79–84.  

                   

                      
                   
                

                   
                
                

                   
                
                

                   
                



                   
                      
                   
                

                   
                

                

                   
                
                

                   
                



                    
                    Tuna sn,
                    Dalarna.
                      Stora Tuna.  

                   
                   Tuna sn,
                   Hälsingland.
                    Hälsingtuna.  

                   
                   Tuna sn,
                   Medelpad.
                   (De) Tunum 1344. – Kyrkbyn har givit socknen dess namn, som innehåller tuna.  

                   
                   Tuna sn, tätort,
                   Tunaläns hd
                   Småland.
                    Tuna 1322. – Sockennamnet är övertaget från godset med samma namn, vid vilket kyrkan är uppförd
                   (tuna). Tätorten har vuxit fram vid och fått namn efter den 1879 öppnade
                   järnvägsstationen ca 2 km nordöst om kyrkan.  

                   
                   Tuna sn,
                   Jönåkers hd
                   Södermanland.
                   (De) Tunum 1314?  – Socknen har fått sitt namn från kyrkbyn. Det innehåller tuna.  

                   
                   Tuna sn,
                   Olands hd
                   Uppland.
                    Tuna sn, Olands hd, Uppland. (In) parochia Tunum 1291. – Sockennamnet är övertaget från kyrkbyn,
                    nuvarande Tunaby (tuna).  

                   
                   Tunaberg sn,
                   Jönåkers hd
                   Södermanland.
                    – Socknen tillkom 1626, då Tunaberg utbröts ur socknen Tuna. Dess namn betyder
                   ’Tuna (sockens) bergslag’. Redan under medeltiden bröt man malm i den del av Tuna som senare blev
                   Tunabergs socken.  

                   
                   Tunaby by,
                   Sköns sn
                   Medelpad.
                    Tunadal.  

                   
                   Tunadal tätort,
                   Sköns sn
                   Medelpad.
                    – Tätorten har vuxit fram kring en ångsåg, anlagd 1849. Namnet är givet efter den närliggande byn
                   Tunaby, äldst kallad Tuna (i Tune 1535; tuna).  

                   
                   Tunaläns härad hd,
                   Småland.
                    – Häradsnamnet är övertaget från ett medeltida förvaltningsområde, Tuna län (Twne læn ca 1450),
                   till större delen bestående av kronojord under huvudgården Tuna i socknen Tuna.
                   Tunaläns härad som judiciell enhet inrättades på 1540-talet.  

                   
                   Tune gd,
                   Stenkyrka sn
                   Gotland.
                    Stenkyrka, sn, Gotland.  

                   
                   Tunge sn,
                   Ale hd
                   Västergötland.
                   (j) Tungo sokn 1426. – Socknen har fått namn av kyrkbyn. Namnet innehåller ordet tunga i betydelsen
                   ’landtunga, långsmal terrängformation’ e.d. Tunge by ligger vid en långsträckt dal; mellan denna och
                   Göta älv reser sig en långsträckt, markerad höjd.  

                   
                   Tunge härad hd,
                   Bohuslän.
                    Tungohæredh 1430. – Tungo-i häradsnamnet innehåller ordet tunga som terrängbeteckning, säkerligen
                   syftande på det i Gullmarsfjorden utskjutande Tungenäs med den yttersta spetsen Tungenäse nabb.
                   Det är ovisst om Tungohæradh, känt som medeltida skeppsreda (härad), har
                   bildats som häradsnamn eller återgår på ett bygdenamn, sammansatt med härad
                   i betydelsen ’bygd’.  

                   
                   Tunhem, Västra, Östra snr,
                   Västergötland.
                    Västra Tunhem och Östra Tunhem.  

                   
                   Tunnerstad tätort,
                   Visingsö snVista hd
                   Småland.
                    (in) Tunnastathum 1326. – Tätorten har utvecklats ur byn Tunnerstad. Förleden kan innehålla ett
                   mansbinamn *Tunne bildat till ordet tunna. Efterleden är sta(d).  

                   
                   Tuolluvaara nedlagd gruva,
                   Kiruna stad
                   Lappland.
                    – Namnet på den 1982 nedlagda gruvan är givet efter ett berg. Det är en meänkielisk form av nordsam.
                   Duollovárri, vars förled duollu har betydelsen ’tjäle’. Efterleden meänk. vaara, sam. várri betyder
                   ’berg’.  

                   
                   Tureholm gods,
                   Trosa-Vagnhärads snHölebo hd
                   Södermanland.
                    – Godsets äldre namn var Gäddeholm (Geddaholm 1455). Det nuvarande namnet, som åsyftar Ture
                   Bielke, stammar från 1700-talet. Namnet Gäddeholm innehåller släktnamnet Gädda.
                   Slottet ligger högt ovanför omgivande terräng (holm).  

                    
                    Turinge sn,
                    Öknebo hd
                    Södermanland.
                     ecclesie Thorungi 1200-talets senare del. – Socknen har här övertagit ett gammalt bygdenamn.
                    Detta återgår i sin tur troligen på en inbyggarbeteckning med betydelsen ’de som bor vid sjön Turingen’
                    (-inge). Sjönamnet Turingen är i sin tur sannolikt bildat till ett
                    höjdbetecknande fsv. *thor(a) med betydelsen ’den bergiga sjön, sjön med höglänta stränder’ e.d.  

                   
                   Tutaryd sn,
                   Sunnerbo hd
                   Småland.
                    (J) Tutarydh sokn 1406. – Kyrkbyn har givit socknen dess namn, vars förled kan hänga samman med
                   ordet tut(a) i betydelsen ’något utskjutande, spets’, sannolikt åsyftande den höjd som kyrkan är
                   belägen på. Efterleden är ryd ’röjning’.  

                   
                   Tuve sn,
                   Östra Hisings hd
                   Västergötland.
                   (i) Twfua 1462. – Kyrkbyn har givit socknen dess namn, som innehåller ordet tuva, troligen i
                   överförd betydelse med syftning på en bergkulle vid Tuve stomhemman.  

                   
                   Tveta sn,
                   Aspelands hd
                   Småland.
                    Thweta 1337. – Sockennamnet är övertaget från kyrkbyn, omtalad 1315. Det innehåller pluralis av
                   ordet tvet, som i svenska dialekter bl.a. betyder ’huggspån’ och som i ortnamn antas betyda ’röjning’.  

                   
                   Tveta sn,
                   Öknebo hd
                   Södermanland.
                   (in) Thuetum 1291. – Socknen har troligen övertagit ett bygdenamn, kanske snarast avseende området
                   söder och sydöst om sjön Måsnaren. Det kan antingen innehålla pluralis av ordet tvet, som i svenska
                   dialekter bl.a. betyder ’huggspån’ och som i ortnamn antas betyda ’röjning’, eller en inbyggarbeteckning
                   bildad till samma ord.  

                   
                   Tveta f.d. sn,
                   Näs hd
                   Värmland.
                    Twethe soken 1503. – Sockennamnet, vars ursprungliga syftning är oklar, innehåller pluralis av
                   ordet tvet, som i svenska dialekter bl.a. betyder ’huggspån’ och som i ortnamn antas betyda
                   ’röjning’.  

                   

                      
                   
                

                   
                
                

                   
                
                

                   
                

                   
                   Tveta härad hd,
                    Småland.
                   (Jn) Thwetum 1177 avskr. – Tveta är ett av de »land» i Småland som inordnats
                   som distrikt i häradsindelningen. Tveta innehåller pluralis av ordet tvet, som i svenska dialekter
                   bl.a. betyder ’huggspån’ och som i ortnamn antas betyda ’röjning’. Bygden Tveta bör alltså ha fått
                   sitt namn av röjningar i skogen; jfr grannhäradet Vedbo (Norra Vedbo härad).  

                   
                   Tving sn, tätort,
                   Medelstads hd
                   Blekinge.
                    Twingh 1400-talet. – Socknen har sitt namn från kyrkbyn (nu en tätort). Det innehåller ett ord
                   samhörigt med verbet tvinga i betydelsen ’tränga ihop’, kanske med avseende på någon smal,
                   inklämd åkerlapp eller markremsa.  

                   
                   Två systrar förs.,
                   Kalmar stad
                   Småland.
                    – Namnet är övertaget från församlingskyrkan Två Systrars kapell, som i sin tur fått namn efter sitt
                   ursprungliga läge vid Två Systrars väg. Namnet avser nu också att anspela på de bibliska systrarna
                   Maria och Marta. Två Systrars väg är en pendang till Två Bröders väg i samma område.
                   Det senare innehåller ett skeppsnamn Två Bröder.  

                   
                   Tvååker sn, tätort,
                   Himle hd
                   Halland.
                    Toaker 1198 avskr. (avser en by). – Tätorten är framvuxen kring en 1885 anlagd järnvägsstation.
                   Stationen namngavs efter socknen. Denna hade i sin tur lånat namnet från byn Tvååker, som vid
                   1200-talets början tycks ha omfattat större delen av socknen. I förleden ingår troligast det bl.a.
                   från Halland kända dialektordet to ’lin’. Namnet kan tolkas som ’Linåkern’. Uttalet »Toáger» har
                   i folkfantasin gett upphov till föreställningen att namnets ursprung skulle ha att göra med två
                   åkrar (halländskt to ’två’, ager ’åker’) på var sida av kyrkan, varav skrivformen Tvååker.  

                   
                   Tvärred sn,
                   Kinds hd
                   Västergötland.
                    Thwærryð 1308 avskr. – Socknen har fått sitt namn från kyrkbyn. Det innehåller
                   ryd ’röjning’. Namnet kan betyda ’röjningen som har ett läge på tvären
                   i förhållande till annan (ägo)mark’.  

                  
                  Tvärskog tätort,
                  Mortorps snSödra Möre hd
                  Småland.
                  – Ortnamnet är övertaget från en järnvägsstation, som i sin tur fått namn efter en bebyggelse under
                  Ölvingstorp. Namnet synes vara en sammansättning av adjektivet tvär och skog, men bakgrunden är oklar.
                  En by med namnet Tvärskog finns i Finja socken, Västra Göinge härad, Skåne.  

                   
                   Tvärålund tätort,
                   Degerfors sn
                   Västerbotten.
                    – Tätorten har utvecklats ur byn Tväråträsk (Thuare tresk 1539) men har fått namn efter den i byn
                   belägna järnvägs- och poststationen Tvärålund, tillkommen 1892–93. Sannolikt för att
                   undvika sammanblandning i första hand med byn Tväråträsk i Sorsele socken, Lappland, namngavs
                   stationen efter en annan by, numera kallad Gamla Tvärålund, sydväst om tätorten. Förleden innehåller
                   namnet på det förbirinnande vattendraget, Tvärån (innehållande västerbottniskt tvärå ’biflod’),
                   ett biflöde till Umeälven. Efterleden -lund är schablonartad och typisk för namn på sentida
                   nybyggen i denna del av Norrland. Gamla Tvärålund upptogs som nybygge kring 1830.  

                      
                      Tvärån å,
                      Degerfors och Vännäs snr
                      Västerbotten.
                       Tvärålund.  

                      
                      Tväråträsk by,
                      Degerfors sn
                      Västerbotten.
                       Tvärålund.  

                      
                      Tybble ortnamn,
                      Svealand och Östergötland.
                      böle.  

                      
                      Tydje f.d. sn,
                      Tössbo hd
                      Dalsland.
                       Tydhia sokn 1391. – Socknen, som under 1800-talets senare del inlemmades i Tösse socken, har
                      fått sitt namn från kyrkbyn. Det svårtolkade namnet kan äldst ha avsett Tydjesjön.  

                      
                      Tygelsjö sn, tätort,
                      Oxie hd
                      Skåne.
                       Tyelse 1472. – Sockennamnet, som är givet efter kyrkbyn (nu en tätort), är sannolikt en ursprunglig
                      sammansättning med efterleden lösa ’glänta; äng’. Förleden kan innehålla
                      fda. *thiūf ’kratt, småskog’ eller fda. *thywi ’tuvig mark’ (i dialekten tye). Ombildningen till
                      efterleden sjö uppträder redan 1634 (Tyllsøe) och slår igenom under 1700-talet (Tyjelsjö 1754).  

                      
                      Tykarp by,
                      Ignaberga snVästra Göinge hd
                      Skåne.
                       Thyggerop 1582. – Bynamnet innehåller mansnamnet fda. Tyki och torp ’nybygge’.  

                      
                      Tylön ö i Kattegatt,
                      Söndrums snHalmstads hd
                      Halland.
                       Tylösand.  

                      
                      Tylösand tätort,
                      Söndrums snHalmstads hd
                      Halland.
                       – Namnet skrevs tidigare också Tylesand. Tätorten har utvecklats ur en badort vid Kattegatt med
                      fritidsbebyggelse. Den ligger vid en sandstrand, varav namnets efterled. Det är oklart om förleden
                      syftar på den närbelägna ön Tylön, också kallad Tylen (Töllenn 1558, Tylöö 1645), eller innehåller
                      ett äldre namn på Tyludden strax söder om tätorten. Namnen bör i vilket fall som helst höra samman
                      med ett halländskt dialektord tyle ’utskjutande, bergig udde’.  

                      
                      Tynderö sn,
                      Medelpad.
                       (aff) Tyndher Sokne 1535. – Sockennamnet innehåller sannolikt ett försvunnet namn på Klingerfjärden,
                      fsv. *Tyndrir ’den tindrande, glittrande’. Fjärden har givit namn åt socknen antingen via ett
                      gårdnamn eller bygdenamn. Oursprungliga former på -ö uppträder redan på 1500-talet.  

                      
                      Tyngsjö f.d. kapellförsamling,
                      Malungs sn
                      Dalarna.
                       – Södra delen av Malungs socken, koloniserad av finska nybyggare under 1600-talets mellersta del,
                      inrättades som kapellförsamling ca 1815. Dess kyrka kom att byggas vid stranden av Tyngsjön.
                      Sjöns namn är troligen ett ursprungligt fsv. *Tyngir, en bildning till tunga i betydelsen ’landtunga,
                      näs’. Den norra stranden av sjön karakteriseras av ett flertal större och mindre näs.  

                      
                      Tynnered stadsdel,
                      Göteborgs stad
                      Västergötland.
                       Tinnaridt, Tynaridt 1550. – Namnet är övertaget från byn Tynnared i Askims socken, på vars mark
                      stadsdelen är uppförd. Det kan i förleden innehålla ett mansbinamn fvn. *Tynna ’han som liknar en
                      tunna’ eller *Thynne ’den tunne, magre’. Alternativt kan det röra sig om ett äldre namn på Hukebäcken
                      eller Kannebäcken (i dess övre lopp), då med okänd innebörd. Efterleden innehåller
                      ryd ’röjning’.  

                      
                      Tyresta nationalpark och by,
                      Österhaninge snSotholms hd
                      Södermanland.
                       (j) Thyristom 1383. – Förleden i detta namn innehåller sannolikt samma ord fsv. *thyre ’höjdrik
                      terräng’ som ingår i Tyresö. Byn ligger i en av höjder omgiven dal.
                      Efterleden är sta(d).  

                   

                      
                   

                

                   
                

                

                   
                
                

                   
                

                   
                   Tyresö kn, samt
                   sn och gods,
                   Sotholms hd
                   Södermanland.
                    (j) Thyrisedh 1369 (avser en gård). – Kommunen har namn efter socknen, som i sin tur har namn
                   efter den gård som var föregångare till godset Tyresö. Namnets efterled innehåller
                  ed  ’passage mellan eller utmed vatten’ och har syftat på passagen
                   förbi Kålbrinksströmmen. Förleden innehåller sannolikt ett ord fsv. *thyre,
                   varom se Yttertjurbo härad.  

                   
                   Tyringe tätort,
                   Finja snVästra Göinge hd
                   Skåne.
                    Tyringe 1530. – Tätorten har vuxit fram i anslutning till en gård och en 1875 öppnad järnvägsstation.
                   Namnet är en bildning med -inge till ett oklart grundord.  

                   
                   Tysslinge sn,
                   Örebro hd
                   Närke.
                   (De) Tyslinge 1314? – Socknen har fått sitt namn efter kyrkbyn, som i sin tur namngivits efter sjön
                   Tysslingen. Sjönamnet har föreslagits vara ett fornsvenskt *Tvislinge, bildat av ett *tvisl, och
                   betyda ’sjön med åmötet’. I sjöns norra ände rinner två åar ut nära varandra.  

                   
                   Tystberga sn, tätort,
                   Rönö hd
                   Södermanland.
                    Thustaberga 1200-talets slut. – Socknen har fått sitt namn från gården Tystberga. Kyrkan ligger
                   på en höjd. Förledens innebörd är oviss. Tystberga järnvägsstation anlades vid en bansträcka öppnad 1913.
                   Tätorten har vuxit fram kring järnvägsstationen, som fått sitt namn från socknen men inte ligger i
                   anslutning till kyrkan.  

                   
                   Tåby sn,
                   Björkekinds hd
                   Östergötland.
                    Taby 1341. – Socknen har fått sitt namn efter kyrkbyn. Det innehåller dialektordet tå ’fägata; lång,
                   smal inhägnad genom vilken en gårds kreatur förs till och från betesmarken (skogen)’ och
                   by ’gård; by’.  

                   
                   Tådene sn,
                   Kållands hd
                   Västergötland.
                    (de) Thodene 1339 avskr. – Socknen har fått sitt namn från kyrkbyn. Förleden kan innehålla ett
                   fornsvenskt *tadh ’gödsel’. Efterleden innehåller vin ’betesmark; äng’.  

                   
                   Tågarp tätort,
                   Sireköpinge snRönnebergs hd
                   Skåne.
                    Biskops Togarp 1473. – Detta ursprungliga bynamn innehåller mansnamnet fda. Tuki och
                   torp ’nybygge’. Tillägget Biskops i belägget från 1473 utmärker bebyggelsen
                   som tillhörig ärkebiskopen i Lund.  

                   
                   Tåkern sjö,
                   Östergötland.
                    Þughn 1336, Toknen 1556. – Sjönamnets fornsvenska form var Thughn, som egentligen betyder
                   ’den uppsvällda’ och åsyftar Tåkerns benägenhet att svämma över. Den nutida formen är en ombildning
                   i anslutning till dialektens tåka ’dimma’.  

                   
                   Tåme by, skjutfält,
                   Byske sn
                   Västerbotten.
                    Tåme 1539. – Namnet torde vara en böjd form av fsv. *Tama, ett äldre namn på Tåmälven. Byn ligger
                   vid älven nära dess mynning i Bottniska viken. Namnet hör samman med norska dialekters tåm
                   (tåma, tåme) ’oklarhet i luften, tunt molntäcke’ och tåma ’bli oklar’ och syftar på älvens ovanligt
                   mörka vatten. Vattnets färg beror förmodligen på att älven flyter genom lösa jordlager.  

                   
                   Tångaberg tätort,
                   Torpa snHimle hd
                   Halland.
                    – Tätorten har väl närmast fått sitt namn efter en 1918 anlagd järnvägsstation. Namnet är lånat 7
                   från en närliggande bebyggelse i Lindbergs socken vid berget Tångaberg. Bergnamnet, äldst belagt 1828,
                   innehåller i förleden en form av namnet Tången, som ursprungligen bör ha syftat på den i området
                   belägna udden Torpa tånge. I Tången och Torpa tånge ingår det från bl.a. Halland kända dialektordet
                   tånge ’lång, smal udde; landtunga som löper ut i hav eller sjö’.  

                   
                   Tångeråsa sn,
                   Edsbergs hd
                   Närke.
                    (in ...) Tangæraas 1335. – Någon by eller gård med namnet Tångeråsa finns ej. Socknen kan ha fått
                   namn efter platsen där kyrkan byggdes. Namnets efterled är äldst singular form av ås. Kyrkan är ej nu
                   belägen på någon ås. Möjligen har en äldre kyrka funnits på den ås där nu gårdarna Kyrkotorp och
                   Kyrkåsen ligger. Former på -a, som är plurala (se inl. 3.3.1), förekommer redan på 1500-talet.
                   Förleden innehåller genitiv singularis av dialektordet tång i samma betydelse som tånge ’utskjutande
                   udde’.  

                   
                   Tånnö sn, tätort,
                   Östbo hd
                   Småland.
                   (in) Tandu 1230-talet. – Kyrkbyn har givit socknen dess namn, som ursprungligen troligen är ett
                   gammalt namn på nuvarande Akrabäcken, *Tanda ’den blänkande’. Skrivningar med -ö förekommer från slutet
                   av 1600-talet.  

                   
                   Tåsjö sn,
                   Ångermanland.
                    Thåsiön 1664 (avser en by). – Socknen har fått sitt namn efter byn Tåsjö, som är belägen vid stranden
                   av Östra Tåsjön, av vilken byn fått namn. I sjönamnets förled ingår det i svenska dialekter förekommande
                   ordet tå ’fägata; lång, smal inhägnad genom vilken en gårds kreatur förs till och från betesmarken
                   (skogen)’, här sannolikt åsyftande sjöns långsmala form.  

                   
                   Tåsjön sjö,
                   Ångermanland.
                    se Tåsjö.  

                   
                   Tåssjö sn,
                   Norra Åsbo hd
                   Skåne.
                   (j) Thutsøge sogn 1406. – Socknen har sannolikt sitt namn från en gravhög, vid vilken kyrkan byggdes.
                   Namnets ursprungliga efterled är hög, senare ombildad till sjö. Förleden har
                   tolkats som innehållande ett ord fda. *thot/*thut ’tjut’, kanske med syftning på ljudet från vatten.  

                   
                   Tåstarp sn,
                   Norra Åsb hd
                   Skåne.
                   (in) Tostæthorp 1346 (avser kyrkbyn). – Sockennamnet, lånat från kyrkbyn, innehåller mansnamnet
                   fda. Tosti och torp ’nybygge’.  

                   
                   Täby kn,
                   sn, tätort,
                   Danderyds skg
                   Uppland.
                    – Till grund för sockennamnet ligger ett bynamn som på flera runstenar från 1000-talet skrivs tabu
                   (dvs. Tæby). Det är sammansatt av dialektordet tä ’fägata; bygata’ och by ’gård;
                   by’. Kommunen har övertagit socknens namn.  

                   
                   Täby sn,
                   Örebro hd
                   Närke.
                   (cum) capella [’med kapellet’] Taby 1349 avskr., (i) Tæbo sokn 1415. – Kyrkbyn har givit socknen
                   dess namn, som ursprungligen innehåller en inbyggarbeteckning täboar, bildad antingen till namnet
                   Täby eller också direkt till dialektordet tä ’fägata; bygata’ eller ett därtill bildat ortnamn
                   fsv. *Tæ. I det senare fallet har namnet sekundärt anslutits till ortnamn på by.  

                   
                   Täfteå sn,
                   Sävars sn
                   Västerbotten.
                    Theffthe 1539. – Tätorten är framvuxen ur en by. Namnet, fsv. *Tæfte, *Tæpte, hör samman med
                   substantivet tapp och verbet täppa ’täppa för, stänga till, innesluta’, egentligen ’förse med tapp’.
                   Troligen har namnet äldst åsyftat någon nu sedan länge uppgrundad vik av Täftefjärden. Är namnet
                   bildat under vikingatiden, bör det knytas till området vid Degersjön i Umeå socken eller, fastän
                   mindre sannolikt, till landet söder om Juviksberget. Är namnet ännu äldre, vore en forntida, nu
                   upplandad vik strax söder om tätorten tänkbar som ursprunglig namnbärare. Den ifrågavarande viken
                   kan på grund av skyddat läge ha varit välkänd för forntida sjöfarare längs den på lägivande vikar
                   och sund fattiga Västerbottenskusten. För stavningen -eå se Bureå.  

                   

                      
                   
                

                   
                
                

                   
                
                

                   
                

                   
                   Tällberg tätort,
                   Leksands sn
                   Dalarna.
                    (j) Tællebærghe 1450. – Tätorten har utvecklats ur en by, omnämnd redan 1320. Namnet har äldst
                   syftat på det berg på vars sluttningar byn är belägen. Förleden innehåller dialektordet tälle
                   ’bestånd av tall; tallskog’.  

                   
                   Tämnaren sjö,
                   Uppland.
                   (in) Tempne 1344 avskr. – Sjönamnet kan möjligen vara sekundärt till ett försvunnet namn *Tämn, *Tamn
                   e.d. på Tämnarån. Dess etymologi är emellertid omstridd. Mest sannolikt är att det ska sammanhållas
                   med verbet fvn. tefia ’uppehålla, hindra’, besläktat med verbet töva ’dröja, vänta’. Man kan tänka
                   sig att sjön eller ån namngivits efter sin egenskap att hejda vattnet, hindra dess avrinning, vilket
                   lett till översvämningar.  

                   
                   Tämnarån å,
                   Örbyhus hd
                   Uppland.
                    Tämnaren.  

                   
                   Tämta sn,
                   Vedens hd
                   Västergötland.
                    Tempte soken 1420 avskr. – Socknen har fått sitt namn från kyrkbyn. Dess innebörd är oklar.  

                   
                   Täng sn,
                   Åse hd
                   Västergötland.
                    Thæng 1399 (avser kyrkbyn). – Socknen har fått sitt namn från kyrkbyn. Det kan innehålla ett med
                   dialektordet tånge ’lång, smal udde’ m.m. besläktat ord, fsv. *tæng, som åsyftar den sandås
                   där Tängs gamla kyrka låg.  

                  
                  Tänndalen tätort,
                  Tännäs sn
                  Härjedalen.
                   Tännäs.  

                   
                   Tännfallet vattenfall,
                   Tännäs sn
                   Härjedalen.
                    Tännäs.  

                   
                   Tännäs sn,
                   Härjedalen.
                   (y) Tendennes 1407. – Namnet innehåller i förleden Tännåns gamla namn Tenna och i efterleden näs,
                   syftande på en udde bildad av ån. Ånamnet Tenna, fvn. *Tenda, betyder ’den glittrande, glänsande’
                   och kan ursprungligen ha syftat på Tännfallet. Ånamnet ingår också som förled i Tänndalen.
                   Ortens sydsamiska namn Neassa är sannolikt bildat till svenskans näs.  

                   
                   Tärby sn,
                   Ås hd
                   Västergötland.
                    Tærby sokn 1380. – Socknen har fått sitt namn från kyrkbyn. Det med by
                   ’gård; by’ sammansatta ortnamnet kan innehålla ett fsv. *t(i)ær ’träd; skog’ e.d. besläktat med
                   grekiskans dendron och ryskans derevo ’träd’. 

                   
                   Tärendö sn, tätort,
                   Norrbotten.
                    Tärändä 1621 (avser en tätort). – Namnet är en försvenskning av meänk. Täräntö, som återgår på en
                   äldre form av nordsam. Deargget. Det avsåg äldst Tärendöälven, vars nuvarande samiska namn är
                   Dearggeteatnu (eatnu betyder ’(stor) älv’). Deargget är en bildning till ett ord som karakteriserade
                   älven, en bifurkation mellan Torneälven och Kalixälven, som en trång passage. Älvens meänkieliska
                   namn Täränönväylä innehåller genitiv av Täräntö och väylä ’stor älv, huvud-älv’. Sockennamnet är
                   övertaget från tätorten, som fått sitt namn efter läget vid älven.  

                      
                      Tärendöälven älv,
                      Lappland och Norrbotten.
                       Tärendö.  

                      
                      Tärna sn,
                      Lappland.
                       – Namnet, som är övertaget från kyrkbyn, har sitt ursprung i sjönamnet
                      Tärnasjön. Ortens sydsamiska namn Dearna (umesam. Deärnná)
                      avser också byn Tärnaby.  

                      
                      Tärna sn,
                      Simtuna hd
                      Uppland.
                       (de) Ternum 1344. – Socknen har sitt namn från en by (nu kallad Tärnaby) strax nordväst om kyrkan.
                      Det innehåller den dialektala sidoformen tärn av tjärn, sannolikt med syftning på en nu
                      försvunnen tjärn mellan kyrkan och Tärnaby.  

                      
                      Tärna folkhögskola,
                      Kumla snÖvertjurbo hd
                      Västmanland.
                       – Den 1875 inrättade folkhögskolan fick sitt namn från en samma år öppnad, nu nedlagd,
                      järnvägsstation, belägen vid Kumla kyrka, strax sydöst om skolan. Att järnvägsstationen
                      åsattes namnet Tärna, grannsocknens namn (Tärna, sn, Simtuna hd, Uppland),
                      beror på att man ville undvika förväxling med staden Kumla.  

                     
                     Tärnaby tätort,
                     Tärna sn
                     Lappland.
                      – Orten fick namnet Tärna 1762 vid uppförandet av ett kapell, som ursprungligen var tänkt att
                     byggas vid Tärnasjön en bit därifrån. Till namnet har av Postverket 1876
                     tillfogats by för att orten ska särskiljas från Tärna i Uppland.  

                      
                      Tärnasjön sjö,
                      Sorsele sn
                      Lappland.
                       Tern vandet 1742. – Namnet är troligen en försvenskning av sjöns umesamiska namn
                      Deärnnájávrrie. Förleden är dunkel, efterleden är jávrrie ’sjö’. Det anförda
                      belägget från 1742 är en norsk variant av namnet.  

                      
                      Tärnsjö tätort,
                      Nora snVåla hd
                      Uppland.
                       – Tätortens namn avsåg äldst några mindre bebyggelser vid den lilla tjärnen Tärnsjön norr om
                      samhället, tillkomna på 1870-talet. Tärn är en dialektal sidoform till tjärn. Den framväxande
                      tätortens poststation gavs 1876 namnet Åsbo efter en närbelägen by, 1879 ändrat till Tärnsjö,
                      som 1901 också blev den då öppnade järnvägsstationens namn. Att man inte valde sockennamnet
                      Nora beror säkerligen på att man ville undvika förväxling med staden Nora i Västmanland.  

                      
                      Tävelsås sn, tätort,
                      Kinnevalds hd
                      Småland.
                      (in) Tæflisaas 1336. – Kyrkbyn (numera tätort) har givit socknen dess namn, som ursprungligen
                      avsett en rullstensås. Namnet innehåller troligen ett fornsvenskt *tæfle, bildat till tafla i
                      betydelsen ’bord, pall’, här syftande på åsen.  

                      
                      Töck sjö,
                      Töcksmarks snNordmarks hd
                      Värmland.
                       Töckn Lacus 1642. – Sjönamnet är sannolikt en bildning till adjektivet fvn. þykkr ’tjock’, kanske
                       åsyftande tät vegetation kring sjön.  

                      
                      Töcksfors tätort,
                      Töcksmarks snNordmarks hd
                      Värmland.
                       – Tätorten har vuxit fram kring ett 1797 grundat järnbruk vid en fors i Töcksforsälvens
                      utlopp ur sjön Töck.  

                      
                      Töcksmark sn,
                      Nordmarks hd
                      Värmland.
                      (a) Þygs mork 1344. – Sockennamnet betyder ’gränsskogen (mark) kring sjön
                      Töck’ (jfr Nordmarks härad).  


                   

                      
                   

                

                   
                

                

                   
                
                

                   
                

                   
                   Töfsingdalen nationalpark,
                   Idre sn
                   Dalarna.
                    – Förleden innehåller troligast det i trakten brukade namnet Töfsinga, avseende den å, officiellt
                   kallad Töfsingån, som avvattnar sjön Töfsingen. Efterleden i Töfsingdalen syftar på Töfsingåns dalgång.
                   Två liknande namn, Tufsingdalen om en dalgång och Tufsinga om den älv som rinner genom dalen, påträffas
                   4 mil västerut i Norge, väster om sjön Femunden. Det norska älvnamnet hör kanske samman med norskans
                   tufs ’armod, dåligt tillstånd’ och adjektivet tufsen ’tafatt’ (också om en som försöker men inte får
                   så mycket uträttat) och kan i så fall syfta på att älven mestadels ringlar sakta genom myrmark.
                   Om samma tolkning gäller för ånamnet i svenska Töfsingdalen är dock osäkert. Sjönamnet Töfsingen
                   är troligen bildat till ånamnet och kan översättas med ’sjön som avvattnas av Töfsingån’. Sjöns och åns
                   sydsamiska namn är Järtanjaevrie resp. Järtanjohke. Efterlederna är jaevrie ’sjö’ och johke ’större bäck,
                   å’. Förleden kan möjligen innehålla ett ord, som i samiska ortnamn vanligen betecknar uppifrån sett
                   runda fjäll. Här förefaller dock den runda sjön som en rimlig utgångspunkt.  

                   
                   Töfsingen sjö,
                   Idre sn
                   Dalarna.
                    Töfsingdalen.  

                   
                   Töftedal sn,
                   Vedbo hd
                   Dalsland.
                    Tyfftedall 1531. – Socknen kan ha fått sitt namn från den gård som nu kallas
                   Stommen. Det åsyftar Töftedalsåns dalgång. Förleden innehåller Tyftan
                   (Tyfftan 1748), åns äldre namn, som möjligen sammanhänger med ordet tuva.  

                   
                   Töllsjö sn, tätort,
                   Bollebygds hd
                   Västergötland.
                    Tylsrid 1540. – Socknen har fått sitt namn från kyrkbyn. Det innehåller ryd
                   ’röjning’. Förleden kan innehålla ett äldre namn av oviss form och innebörd på den intilliggande
                   Töllsjön. Tätorten har vuxit fram i anslutning till sockenkyrkan.  

                   
                   Tölö sn,
                   Fjäre hd
                   Halland.
                    Thølæ ca 1300. – Socknen har lånat namnet från kyrkbyn. En, dock osäker, tolkning är att namnet
                   är en böjd form *T(h)ølu av ett ånamn fda. *T(h)øla med syftning på antingen Kungsbackaån eller Söderån,
                   som båda rinner förbi kyrkbyn. Ett sådant ånamn skulle kunna vara en parallell till det norska älvnamnet
                   Tøla, som kanske är bildat till norska dialekters tøla ’fara sakta och försiktigt fram, ge sig tid’.  

                  
                  Tönnebro gd,
                  trafikplats och rastplats,
                  Skogs sn
                  Hälsingland.
                   – Gården och rastplatsen har namn efter den närliggande bron över Björkångsån vid gränsen mellan
                  Gästrikland och Hälsingland. Ån, som rinner från Tönnångerssjön nordväst om Tönnebro, bar äldst
                  namnet *Thynia (ad ampnen dictum [’vid ån kallad’] Thynio 1327), kanske ’den svällande, den som
                  svämmar över’ (jfr  Tönnersjö härad).  

                   
                   Tönnersa by,
                   Eldsberga snTönnersjö hd
                   Halland.
                    Tönnersjö, Tönnersjö härad.  

                   
                   Tönnersjö sn,
                   Tönnersjö hd
                   Halland.
                   (wtj [´uti´]) Tinnerssiøø sokn 1466. – Socknen har övertagit kyrkbyns namn. I förleden ingår möjligtvis
                   ett ånamn *Tyndr(a) f. med syftning på den förbi kyrkbyn rinnande Alslövsån. Detta är i så fall bildat
                   till *Tundr f. ´den tindrande´, ett förmodat gammalt namn på Genevadån, som Alslövsån utmynnar i.
                   *Tundr ligger i sin tur till grund för namnet på byn Tönnersa vid Genevadåns mynning i Laholmsbukten
                   (Tönnersjö härad&gt;). Efterleden i Tönnersjö innehåller sjö med syftning på
                   Strömmasjön (och kanske också på dess intilliggande grannsjö Backasjön) strax norr om sockenkyrkan.
                   Sjöarna avvattnas av Alslövsån. Tönnersjö skulle därmed betyda ´ån *Tyndrs/*Tyndras källsjö´.  

                   
                   Tönnersjö härad hd,
                   Halland.
                    Thundrøsheret, Thundrøsæheret, (in) Tyndrushæret, (in) Tundrushærat ca 1300.
                    – Häradets namn utgår från byn Tönnersa (in … Tundrusæ 1302 avskr.) i Eldsberga
                   socken. Till grund för namnet på denna by ligger ett försvunnet namn på
                   Genevadån, som mynnar i Laholmsbukten vid Tönnersa. Som ånamn har ansatts fda.
                   *Thund f. ’den svällande’, väl motiverat genom överkommande översvämningar, men
                   av ljudhistoriska skäl har i stället fda. *Tundr f. ’den tindrande’ ansetts
                   vara att föredra. Efterleden i Tönnersa är snarast os ’åmynning’. Bynamnet
                   Tönnersa är då att återföra på fda. *Tundraros. I häradsnamnet ingår sannolikt
                   en inbyggarbeteckning i genitiv pluralis, indirekt syftande på häradets
                   tingsplats i byn; i synkoperad form kan då ansättas *Tundrosa hærath. Formerna
                   med øs- i vissa belägg, som antagits innehålla ett till os bildat *öse (med
                   samma betydelse som os), synes få förklaras på ljudhistorisk väg. Den moderna
                   formen av häradsnamnet kan vara påverkad av sockennamnet Tönnersjö.  

                   
                   Tönnånger by,
                   Skogs sn
                   Hälsingland.
                    ånger.  

                   
                   Töre sn, tätort,
                   Norrbotten.
                    Töre 1539. – Tätorten återgår på en by där en kyrka (numera riven) byggdes 1888. Socknen bildades
                   1909 genom utbrytning ur Nederkalix socken och fick namn efter kyrkbyn. Byn ligger vid Töreälven, och
                   namnet bör äldst ha avsett denna. Kanske hänger älvens gamla namn, fsv. *Tøra, äldre norrbottniska
                   *Taura, samman med norskans tauvra ’gå vilse; gå omkring som om man vore förvirrad’ och österbottniskt
                   töra (uttalas »töur») ’slå dank’, i så fall med syftning på älvloppet eller vattnets rörelse i älven.  

                   
                   Töreboda kn, samt
                   sn och tätort,
                   Vadsbo hd
                   Västergötland.
                    Törebo 1540, Törebodha 1545 (beläggen avser en gård). – Tätorten, som blev köping 1909,
                   återgår på den bebyggelse som växte fram kring en 1859 inrättad poststation och 1862 öppnad
                   järnvägs- och kanalstation vid Göta kanal. Namnet togs från gården Töreboda. I förleden
                   ingår förmodligen töre ’kådig furuved’. Efterleden innehåller pluralis av bod.
                   Socknen är från och med 1939 namnändrad från Björkäng till Töreboda. Socknen hade fått sitt
                   gamla namn av den dåtida kyrkans läge vid gården Björkäng (Birckeng, Byrkängh 1540). Förleden
                   är fsv. *birke ’björkbestånd’. Efterleden är äng.  

                   
                   Törnevalla sn,
                   Åkerbo hd
                   Östergötland.
                    Thyrnewalla 1312. – Socknen kan ha fått sitt namn från prästgården. Det plurala (se inl. 3.3.1)
                   ortnamnet innehåller växtbeteckningen törne och vall ’slät, gräsbevuxen mark’.  

                   

                      
                   
                

                   
                
                

                   
                
                

                   
                

                   
                   Törnsfall sn,
                   Södra Tjusts hd
                   Småland.
                   (j) Thørnefalla sokn 1382. – Sockennamnet, som har övertagits från prästgården, innehåller
                   växtbeteckningen törne och fall ’plats där man fällt skogen, hygge’. Namnet syftar troligen på
                   att törnevegetation har präglat den ursprungliga röjningen.  

                  
                  Törnskogen skog och bostadsområde,
                  Sollentuna snSollentuna hd
                  Uppland.
                   Södertörn.  

                  
                  Törringe sn,
                   Oxie hd
                   Skåne.
                   (de) Thyrthinghe 1353 (avser kyrkbyn). – Sockennamnet, som är givet efter kyrkbyn, är en bildning
                   med -inge till ett oklart grundord.  

                   
                   Tössbo härad hd,
                   Dalsland.
                    Thyssi (ackusativ) 1287; Þusbohærad 1300-talets slut. – Häradsnamnet uppträder i två fornsvenska
                   grundformer, Thysse (ackusativ, dativ) och Thusbo(a)hæradh. Det förra är ett bygdenamn, som också
                   ligger till grund för sockennamnet Tösse, det senare ett nybildat häradsnamn,
                   utgående från inbyggarbeteckningen fsv. thusboar. Denna inbyggarbeteckning är emellertid inte bildad
                   till Thysse utan till *Thuss-, som också Thysse bör utgå ifrån. Sambandet mellan namnen är inte
                   närmare utrett. Snarast synes ett ånamn fsv. *Thus ligga till grund, och det bör då ha avsett
                   Vitlandaån, som rinner genom den centrala delen av Tösse socken, huvudbygden i häradet.
                   Thusbo- åsyftar i så fall dem som bor i bygden kring vattendraget ifråga. Till det
                   antagna ånamnet kan ha bildats ett namn Thysse (neutrum), avseende bygden kring ån. Eventuellt
                   kan Thysse i stället återgå på ett namn *Thyssir (maskulinum), som kan ha avsett en forssträcka i
                   ån eller en med denna förbunden vattensamling. Ånamnet sammanhänger sannolikt med fvn. þysja
                   ’störta fram, rusa fram’ och þyss ’larm, stoj’. Det passar gott för Vitlandaån, vars vattenkraft
                   tagits i bruk för drift av kvarn och såg.  

                   
                   Tösse sn, tätort,
                   Tössbo hd
                   Dalsland.
                   (i) Thysse sokn 1358. – Sockennamnet är ett gammalt bygdenamn, som också uppträder som häradsnamn
                  (se Tössbo härad). Tösse socken är huvudbygden i Tössbo härad. Tösse
                  järnvägsstation anlades vid en 1879 öppnad bansträcka. Tätorten har vuxit fram vid stationen, som ligger
                   ett stycke öster om kyrkan.  


                   
                   Töve by,
                   Södra Vings snÅs hd
                   Västergötland.
                   vin.  




                   U 


                Ucklum
                sn, tätort, Inlands Nordre hd
                Bohuslän. Auklanda kirkia 1388. – Socknen
                   har fått sitt namn efter kyrkbyn (numera tätort). Det kan vara identiskt med
                   det från sydvästra Norge kända Aukland, som har antagits innehålla ett ord med
                   betydelsen ’ökat eller tillfogat land, nyodling’. Det är här i så fall fråga om
                   en mycket tidig nyodling till byn Grössby. 

                Uddebo tätort,
                Tranemo snKinds hdVästergötland.
                 Oddebo 1546, Oddaboda 1547.
                   – Tätorten är framvuxen dels vid gården Uddebo norr om ån Assman, dels vid en
                   1904 inrättad post- och järnvägsstation på Uddebos mark söder om denna å. I
                   förleden ingår mansnamnet fsv. Odde (Udde). Efterleden innehåller pluralis av → bod.

                    Uddeholm
                    tätort, Norra Råda snÄlvdals hd
                   Värmland.
                      – Tätorten har sitt namn efter ett järnbruk uppfört 1668 invid en äldre gård
                      (Vdhön 1535, Wdhe 1543, Vfwe 1610). Gårdnamnet innehåller namnet på den
                      förbiflytande ån → Uvan. Formerna med dh återspeglar möjligen en ursprunglig sammansättning
                      med en efterled → ed. Till gårdens namn lades efterleden → holm efter
                      mönster av äldre herrgårdsnamn.

                   Uddevalla
                    kn, stad,Bohuslän. (jn) opido [’staden’] Oddewalle 1495. – Biskop
                      Jens Nilssøn uppger 1594 att staden »haffuer sit nafn aff den aadde, som
                      kallis Oddeuald». Förleden är bohuslänskans odde ’udde’, troligen åsyftande
                      Kasenabben. Efterleden är antingen det inhemska ordet vall ’slät,
                      gräsbevuxen mark’ eller det inlånade vall ’förskansning, skydd mot vatten’.
                      Den nuvarande skrivningen Uddevalla är en försvenskning av den norska
                      namnformen Oddevall. 

                    Uddheden
                     tätort, Gräsmarks snFryksdals hd
                    Värmland. – Tätorten har vuxit
                      fram kring Gräsmarks kyrka. Den har sitt namn efter den söder om kyrkan
                      belägna gården Uddheden (Oddeheden 1590) på en hed (’grus- eller sandslätt,
                      karg (slätt)mark’) vid sjön Udden.

                    Uddjaure
                    sjö,Arjeplogs snLappland. Udijaur 1671. – Namnet är en
                      försvenskning av ett äldre samiskt namn, vars efterled är jávrre (umesam.
                      jávrrie) ’sjö’. Förledens betydelse är inte känd. Sjöns nuvarande
                      pitesamiska namn Ujják (umesam. Uvjjáge) är bildat till samma namnförled. 

                   Ugerup
                    gods,Köpinge snGärds hd
                   Skåne. (de) Wkathorp 1375, (de) Wgarp
                      1387, (aff) Vgorp 1443. – Namnet, vars efterled är → torp ’nybygge’, har
                      tolkats som innehållande ett äldre namn, fda. *Wika ’den krokiga’ (jfr
                      svenskans vecka med danskans motsvarande uge), på den förbiflytande Vramsån,
                      som har ett krokigt lopp. Denna tolkning är dock svår att förena med de två
                      äldsta namnbeläggen. Kanske ingår i stället ordet ok eller en bildning
                      därtill med terrängbetecknande syftning. 

                   Uggarderojr
                   gravröse,Rone snGotland
                   . – Namnet är sammansatt av gårdnamnet
                      Uggårde (Uggarde 1653) och det mot riksspråkets rör svarande gotländska rojr
                      ’röse’. Gårdnamnet Uggårde ska sannolikt förstås som ett äldre *Utgarde.
                      Betydelsen har varit ’gården längre ut från bygden eller mot havet’. 

                   Ugglum
                   sn,Gudhems hdVästergötland. Uglem 1320 (avser kyrkbyn). – Socknen
                      har fått sitt namn från kyrkbyn. Det innehåller fågelbeteckningen uggla och
                      → hem ’boplats; gård’. 

                    Ukna
                     sn,Norra Tjusts hdSmåland. (in) Vknom 1365. – Namnet innehåller i
                      förleden ett till ordet ok (i fornsvenskan och dialekterna även uk) bildat
                      *ukn. Det har ursprungligen syftat på den höjdrygg där den gamla kyrkan låg. 

                   Ullahau
                    dynområde,Fårö snGotland. – Namnets efterled är det gotländska
                      dialektordet hau ’sandkulle’. Förleden har tolkats som innehållande ull och
                      betydelsen skulle således vara ’ulldynen’, syftande på sandens mjukhet och
                      ljusa färg.
                   

                      
                   
                

                   
                

                

                   
                
                

                   
                

                Ullared
                 sn, tätort,Faurås hd
                Halland. ecclesie Vllaryth 1330-talet. –
                   Tätorten är framvuxen ur kyrkbyn, vars namn socknen har övertagit. Förleden
                   innehåller av allt att döma genitiv Ulla av mansnamnet fda. Ulli. Efterleden är
                   → ryd ’röjning’. 

                Ullasjö
                 sn,Kinds hd
                Västergötland. Vllasio kyrkiw 1406. Namnet, lånat från kyrkbyn, har äldst avsett en intilliggande sjö. Förleden
                   är oklar. 

                Ullatti
                tätort,Gällivare snLappland
                . Ulati 1738 avskr. – Namnet är en
                   meänkielisk form av sam. Ullát, som möjligen innehåller en reducerad form av
                   lulesam. ulládahka, en avledning till ullá ’tidvatten, högt vattenstånd’.
                   Namnet kan knytas till den förbiflytande Ängesån och tolkas som ’trakten som
                   karakteriseras av tidvis högt vattenstånd’. 

                Ulldevisduottar
                lågfjällsplatå, Jokkmokks sn
                Lappland. Ultivis 1671. – Namnet,
                   tidigare skrivet Ultevistuottar, har en förled av okänd betydelse, efterleden
                   är duottar ’vidsträckt trädlöst lågfjäll’. 

                Ullene
                sn,Vilske hd
                Västergötland.
                Ollenee 1330-talet.
                – Socknen har fått sitt namn från kyrkbyn. Det innehåller → vin ’betesmark;
                   äng’. Förleden är flertydig. En möjlighet är att den innehåller ett ord som med
                   grundbetydelsen ’glans’ föreligger i det hedniska gudanamnet Ull men i
                   ortnamnet har innebörden ’glänta i skog’; det är inte heller uteslutet att
                   gudanamnet ingår. 

                Ullerud, Nedre, Övre
                snr,Kils hdVärmland
                 → Nedre Ullerud och → Övre Ullerud. 

                Ullervad
                 sn, tätort,Vadsbo hd
                Västergötland. Vllerwj 1308 (avser kyrkbyn). –
                   Socknen har fått sitt namn från kyrkbyn. Det innehåller troligen i förleden det
                   fornsvenska mansnamnet Ulle och i efterleden fsv. *ærve ’arvegods’. Under
                   1500-talet uppträder former med slutljudande -va; sådana har långt senare lett
                   till skriftformen på -vad. Tätorten har vuxit fram vid sockenkyrkan. 

                Ulleråkers härad
                hd,Uppland. (Jn) prouinciis … Vllarakir 1298 avskr., (j)
                   Vllarakar hundare 1370. – Häradet har namn efter en samlingsplats, fsv.
                   Ullaraker, betygad som tingsplats under medeltiden. Med hjälp av ett gammalt
                   gatunamn kan den namnlåtande samlingsplatsen visas ha legat i närheten av Helga
                   Trefaldighets kyrka i Uppsala. I häradsnamnet ingår genitiv Ullar av gudanamnet
                   Ull och → åker. Häradsnamnet ska sammanhållas med → Ultuna i Bondkyrka socken i
                   Ulleråkers härad. De båda namnen kan var för sig vittna om kult ägnad guden
                   Ull, men Ultuna kan också återgå på en form *Ullar[akershundaris]tuna. Därmed
                   skulle läge i Ulleråkers hundare anges (jfr → hundare). Ultuna är dock inte det
                   enda tuna-namnet i Ulleråkers härad; där finns också Altuna i Börje socken och
                   Nåstuna i Vänge socken. 

                Ullstorp
                sn,Ingelstads hdSkåne. (i) Vlstorph 1435. – Sockennamnet, lånat
                   från kyrkbyn, innehåller mans-namnet Ulf och → torp ’nybygge’. 

                Ullvettern
                sjö,Bjurtjärns sn
                Karlskoga hdLungsunds sn
                Färnebo hdVarnums sn
                Ölme hdVärmland. Vlewätthern 1612 (avser ett terrängområde),
                   Vlwetter Siöen 1697. – Sjönamnets förled hänger samman med verbet välla, i
                   fornsvenskan med betydelsen ’bubbla, strömma’. Efterleden innehåller, liksom →
                   Vättern, ett fornsvenskt ord *vætur ’vatten’. Med sjön sammanhänger sjöarna →
                   Alkvettern, → Frövettern och → Öjevettern.

                Ullvi
                 gd,Irsta snSiende hd
                Västmanland. (in) Vllaui 1371. – Namnets förled
                   innehåller gudanamnet Ull och dess efterled → vi ’helig plats, kultplats’.
                   Namnet Ullvi bars tidigare också av den unga tätorten → Irsta strax norr om
                   gården. 

                Ullånger
                sntätort,Ångermanland. Vldanger 1344. – Ullånger har tidigare
                   troligen avsett prästgården (Uhlångers kyrckiojord 1689). Ursprungligen har
                   namnet betecknat Ullångersfjärden eller snarast dess innersta del, där kyrkan
                   och prästgården är belägna. Efterleden är fsv. *anger ’(havs)vik’ → ånger och
                   syftar sannolikt på den vik som under äldre järnålder sträckte sig in mot
                   kyrkbygden. Förleden kan hänga samman med verbet välla, i fornsvenskan med
                   betydelsen ’bubbla, strömma’. 

Ulricehamn kn, stad, Västergötland. Ulricæhamn 1742. – På initiativ av stadens borgmästare utbyttes »till vinnande af bättre förmoner» stadens äldre namn Bogesund år 1741 mot Ulricehamn. Med förleden, en latinsk genitivform av kvinnonamnet Ulrika, ville man, inte utan beräkning, hedra drottning Ulrika Eleonora. Staden fick 1741 och 1743 ökade privilegier. Efterleden är hamn. Staden ligger vid sjön Åsunden. Det tidigare namnet (Baghæsun 1320) innehåller dialektordet båg (fsv. *bagher) ’besvärlig’ eller ett därtill bildat ortnamn. Efterleden -sund åsyftar en passage, vars vatten bör ha varit besvärligt på något sätt, vid Ätrans utlopp i Åsunden.

Ulrika sn, tätort, Valkebo hdÖstergötland. – Socknen bildades 1736 av områden från flera äldre socknar. Namnet gavs för att hedra Ulrika Eleonora. Tätorten har vuxit fram i anslutning till sockenkyrkan.

Ulriksberg by, Säfsnäs snDalarna. – Denna gamla bruksbebyggelse har vuxit fram kring en nu försvunnen masugn, som tillkom på 1730-talet. Namnets förled är given efter drottning Ulrika Eleonora. Efterleden berg är snarast schablonmässigt given efter mönster av herrgårdsnamn men är också sakligt motiverad, då orten är belägen i ett höglänt och bergigt område.

Ulriksdal slott, Solna stadUppland. Vllrichsdahl 1686. – Namnet är givet efter Karl XI:s son Ulrik, född 1684 och död året därpå. Egendomen ägdes vid denna tid av änkedrottning Hedvig Eleonora, Karl XI:s moder, som kan antas ligga bakom namngivningen. Tidigare hette slottet Jacobsdal efter ägaren och byggherren Jacob de la Gardie. 

Ulriksfors tätort, Ströms snJämtland. – Namnet avsåg ursprungligen en sulfitfabrik anlagd på platsen 1907. Det är givet efter en patron Ulrik Holm i Jonsgård.

Ultuna Sveriges lantbruksuniversitet, f.d. gods, Uppsala stadUppland. (in) villa Wlertune 1221. – Namnet innehåller genitiv av gudanamnet Ull och → tuna. Gudanamnet ingår också i häradsnamnet Ulleråkers härad. Relationen mellan de båda namnen är omdiskuterad. Se vidare → Ulleråkers härad.

Ulva kvarn hantverksby, f.d. kvarn, Uppsala stadUppland. molendino [’kvarnen’] (in) Vlfawadh 1344. – Namnet är sammansatt av genitiv pluralis av djurbeteckningen ulv ’varg’ och vad. Kvarnen är byggd vid ett gammalt vadställe. Djurbeteckningar är inte ovanliga i namn på -vad. I detta fall bör förleden ha syftat på vargar som lurade på byte vid vadet.

Ulvkälla tätort, Svegs snHärjedalen. (i) Alrarkælldu 1273, Åkiella 1564, Ulfkälla 1696. – Tätorten har övertagit namnet från en by. Dess ursprungliga form synes ha varit *Alrarkælla där förleden innehåller genitiv av fvn. ǫlr ’alträd’. Det ska ha syftat på en stor källa invid älven. Namnet har under senare delen av medeltiden sammandragits till Åkälla. Förleden har därefter uppfattats som ordet å ’vattendrag’ och kunnat bytas ut mot älv, som kan ha uppfattats som mer passande då byn låg vid Ljusnan. Den nuvarande formen är sannolikt en förvrängning, där förleden uppfattats som mansnamnet Ulf.

Ulvsunda stadsdel, gods, Stockholms stad. ulsunti 1000-talet (med runor, dvs. Ulsundi), (in) Vlphsunde 1347. – Den gamla by som var slottets föregångare hade namn efter det sund som tidigare förband nuvarande Lillsjön med Ulvsundaviken, en del av Mälaren. Förleden innehåller sannolikt fsv. ulver ’varg’. 

Ulvåker tätort, FrösveLocketorps snrVadsbo hdVästergötland. – Tätorten är framvuxen kring en poststation, inrättad 1913 på mark till gården Ulvängen i Locketorp och namngiven efter gården men namnändrad redan 1914 till Ulvåker för att undvika förväxling med → Älvängen, ett annat västgötskt stationsnamn. Namnet Ulvåker var säkerligen nyskapat.

Ulvåsa gods, Ekebyborna snBobergs hdÖstergötland. Vlwasum 1315. – Det plurala (se inl. 3.3.1) ortnamnet innehåller djurbeteckningen ulv och ås.

Ulvön, Norra, Södra öar, Nätra snÅngermanland. Oolffön 1535, Vllffön 1542. – Förleden i namnet är djurbeteckningen ulv.

Ume lappmark del av Lappland. – Namnet är ursprungligen en historisk-administrativ benämning på samebygden som handels- och beskattningsområde. Det är givet efter huvudorten →, Umeå, i Västerbotten.

Umeå 
kn,stadsn,
Västerbotten.
(de, ), Vmu,
1344. – Orten har sitt namn efter den gamla huvudorten, som är namngiven efter →,
Umeälven. Dess samiska namn , Ubmeje, avser också primärt älven. För stavningen -eå →
Bureå. Socknen delades 1646 i landsförsamling och stadsförsamling.

Umeälven älv, LapplandVästerbotten. – Namnet, med parallellformen Uman, är troligen en bildning till norrländska dialekters uma ’gny, tjuta, skrika’. Det kan då tolkas som ’den tjutande älven’, sannolikt på grund av flera stora forsar. Namnets förhållande till älvens umesamiska namn Ubmejejeanoe där jeanoe betyder ’(stor) älv’, är dock inte klart. 

Unbyn tätort, Överluleå snNorrbotten. Vnaby 1505, Wnebyn 1539. – Tätorten har utvecklats ur en by. I förleden ingår genitiv Una av det fornsvenska mansnamnet Une. Efterleden innehåller → by.

Unden sjö, Vadsbo hdVästergötland. Unnen 1655. – Sjönamnet återgår på ett fornsvenskt *Unde och betyder ’sjön, vattnet’. Det ingår i sockennamnet → Undenäs.

Undenäs sn, tätort, Vadsbo hdVästergötland. (jn) parrochia Vndedhe 1386. – Ortnamnet innehåller sjönamnet → Unden, fsv. *Unde, och → ed ’passage mellan eller utmed vatten’. Det kan äldst ha avsett en passage längs Edsån och därefter den omgivande bygden för att sedermera bli sockennamn. Tätorten har vuxit fram vid sockenkyrkan. Namnet, vars äldre genuina uttal är »Unne», har i skrift ombildats, först till Undene genom anknytning till sjönamnet Unden, sedan till Undenes, uppkommet i förbindelser som Undenes sokn, och slutligen Undenäs.

Undersvik sn, Hälsingland. Vndarnsvik 1314. – Namnet har från början syftat på en vik av Ljusnan, mest sannolikt Kyrkbyviken. Dock är det oklart om socknen övertagit namnet direkt från viken eller genom förmedling av Undersvik som äldre namn på det nuvarande Kyrkbyn. Förleden innehåller ett samgermanskt tidsangivande ord, i nordiska dialekter undarn, undorn, som betecknar en tidpunkt, klockan 9 (eller senare) på förmiddagen, klockan 12 på dagen eller klockan 3 på eftermiddagen, skiftande mellan olika trakter och tidsskeden (jfr → Undersåker). Namnet berättar att solen vid en viss tidpunkt antingen har stått över viken eller har belyst den. 

Undersåker sn, tätort, Jämtland. (De) Vndansakir 1344, Vndesaker 1349.– Sockennamnet återgår möjligen på ett gammalt bynamn, motsvarande ungefär nuvarande Prästbordet. Förleden innehåller ett samgermanskt tidsangivande ord, i nordiska dialekter undarn, undorn. I senare tid i Jämtland har detta avsett tiden omkring kl. 9 på morgonen. Efterleden innehåller → åker. Den sakliga bakgrunden kan ha varit att den ursprungliga namnbärande åkern varit solbelyst vid »undorn»; jfr det vanliga namnet Middagsberget, som syftar på att solen står över berget omkring kl. 12, samt → Undersvik. Ortens samiska namn Såahka innehåller ordet såahka ’socka, strumpa’. Namnet är dock sannolikt en omvandling av det svenska namnets senare del såker.

-unga, -unge → -inge.

Unna Allagas fjäll vid riksgränsen, Kiruna stadLappland. – I namnet ingår nordsam. allagas ’upphöjning, höjd; det höga’; unna ’liten’ avser jämförelse med det intilliggande fjället Stuor Allagas (stuor ’stor’). Fjället är känt genom Unna Allakasstugorna vid Kungsleden. Detta namn innehåller en äldre stavningsform av fjällnamnet.

Unnaryd tätort, Södra Unnaryds snVästbo hdSmåland → Södra Unnaryd.

  
Unnaryd, Norra, Södra
snr, ,Mo resp Västbo hd, Småland → Norra Unnaryd och → Södra Unnaryd.

Unna Sájvva sjö, Gällivare snLappland. – NamnetUnna Saiva, har uppstått under inverkan av Stuor Saiva, namnet på en intilliggande sjö. Detta namn är en äldre stavningsform av lulesam. Stuor Sájvva, som innehåller stuor ’stor’ och ortnamnselementet sájvva, vars betydelse varierar inom det samiska språkområdet. På lulesamiskt område betecknar det heliga sjöar, dit offerplatser har förlagts. I trakten finns flera lokaliteter med namn som anknyter till heliga platser, och vid Unna Sájvva har en stor offerplats påträffats. Sjöns äldre samiska namn Unna Sájvasj är sammansatt av unna ’liten’ och diminutivformen sájvasj ’liten helig sjö’. Sjönamnen har försvenskats som Lillsaivis och Storsaivis, varvid saivis återgår på den lulesamiska diminutivformen.

Unnen sjö i Södra Unnaryds sn, Västbo hdOdensjö snSunnerbo hdSmåland → Södra Unnaryd.

Ununge sn, Närdinghundra hdUppland. (de) Hunungahæred 1287. – Namnet innehåller i förleden en inbyggarbeteckning hunungar (→ -inge), bildad till ett terrängbetecknande fsv. *hun ’klumpliknande berg eller höjd’. Sakligt syftar ordet på de många markerade kullar som kännetecknar bygden kring kyrkan. Formen utan H- beror på s.k. h-bortfall i dialekten. Efterleden är → härad i betydelsen ’bygd’ och namnet betyder således ’hunungarnas bygd’. 

Upphärad sn, tätort, Flundre hdVästergötland. Wphærets sogen 1486. – Upphärad är ett som sockennamn använt, förkristet bygdenamn med betydelsen ’bygden längre upp’ eller ’bygden högt uppe’ (→ härad). Av socknarna i Flundre härad ligger Upphärad längst bort från Göta älv. Upphärads järnvägsstation öppnades för trafik 1879. Tätorten har vuxit fram vid stationen, ett stycke sydöst om sockenkyrkan.

Uppland
landskap. (j) thrim uplandæ folklandum [’(i) Upplands tre folkland’] 1298 avskr. – Namnet, som ursprungligen har plural from, betyder ’landen längre upp från kusten’ (inkluderande Mälarkusten). Land (→ land) har sannolikt en ospecifik betydelse ’bygd’ och namnet betyder således ’bygderna längre upp från kusten’. Det har också föreslagits att det skulle syfta på de mindre »land» som tidigare funnits, t.ex. Arland (→ Ärlinghundra härad) och Oland (→ Olands härad) eller också på de tre folklanden, vilkas namn var Attundaland, Fjädrundaland (jfr → Fjärdhundra) och Tiundaland (→ hundare). Det moderna landskapsnamnet Uppland leder sitt ursprung till år 1296, då de tre folklanden och även kustbygden i öster (→ Roslagen) fick en gemensam lag, Upplandslagen. Till den medeltida lagsagan hörde även → Gästrikland. Jfr → Sverige.

Upplanda tätort, Tegelsmora snOlands hdUppland. (in) Vplandum 1309. – Ortnamnet, övertaget från byn Upplanda, betyder ’de längre upp (från Vendelsjön/Vendelbygden) belägna landen’. Efterleden innehåller → land.

Upplands-Bro kn, Uppland. – Kommunen fick sitt namn vid tillkomsten 1952. Namnet är övertaget från församlingen → Bro och häradet → Bro härad. Landskapsnamnet är tillagt i särskiljande syfte.

Upplands Väsby kn, , tätort, , Uppland. – Kommunen, bildad 1952, har fått namn efter det samhälle (numera tätort) som växte upp kring post- och järnvägsstationen Väsby vid den år 1866 öppnade banan mellan Stockholm och Uppsala. Redan 1919 fogades landskapsnamnet till poststationsnamnet i särskiljande syfte (Upplandsväsby), men först 1939 ändrades järnvägsstationens namn. Namnet Väsby, som är övertaget från godset Stora Väsby (Vestby 1291), är sammansatt av väderstrecksbeteckningen väst och → by ’gård; by’, således ’gården/byn västerut’.

Upprämmen sjö, Malungs snDalarna → Rämmen.

Uppsa kulle gravhög, Runtuna snRönö hdSödermanland. – Den mäktiga Uppsa kulle, Södermanlands största gravhög, ligger vid bebyggelsen Oppusa (i Oppusom 1425, Vpphussa 1454), och högens namn innehåller i förleden en lokal form av det plurala (se inl. 3.3.1) bebyggelsenamnet, som innehåller adverbet upp ’[längre] upp [belägen]’och hus (jfr beträffande det senare → husaby).

Uppsala kn, stad, Uppland. ub salum 900-talets slut (med runor, dvs. Upsalum). – Namnet avsåg äldst nuvarande Gamla Uppsala men överfördes till staden i samband med ärkesätets överflyttning dit på 1270-talet. Staden hette tidigare Östra Aros (fsv. aros ’åmynning’), i motsats till Västra Aros ( → Västerås). Namnet Uppsala är givet i relation till namnet på den försvunna byn Sala i nuvarande stadsdelen Salabacke i Uppsala och kan då översättas med ’det längre upp (inåt land) belägna Sala’. Förleden Upp- syftar i svenska ortnamn oftast just på ett läge längre uppströms ett vattendrag eller längre in (»upp») från kusten, således normalt inte på ett högre läge i terrängen. Efterleden innehåller pluralis (se inl. 3.3.1) av → sal. Runt om i norra Europa finns en lång rad platser med namnet Oppsal, Uppsala o.d., sannolikt resultatet av en omfattande (ibland också sakligt motiverad) uppkallelse efter det ryktbara Uppsala i Uppland. I Sverige tycks flertalet sådana namn vara tillkomna under medeltid eller senare, men enstaka kan ha skapats redan under järnåldern.

Uppsala län län. – Länet, inrättat 1634 och omfattande delar av Uppland, har sitt namn efter →, Uppsala.

Uppsala-Näs sn, Ulleråkers hdUppland. Ecclesie Nes 1291. – Socknen har namn efter sin kyrkby, nuvarande Övernäs, som ligger på ett näs i Mälarfjärden Ekoln. Uppsala- lades till 1886 för att skilja namnet från → Enköpings-Näs- och Stockholms-Näs (→ Kungsängen).

Uppvidinge kn, Småland. – Kommunen har fått sitt namn efter → Uppvidinge härad.

Uppvidinge härad hd, Småland. (in) provincia Opwidinga hæradh dicta [’kallad’] 1299 avskr. – Uppvidinge härad är ett av de fem häradena i det gamla landet → Värend. Namnet betyder ’deras härad som bor (längre) uppåt i skogsbygden’. Se närmare → Norrvidinge härad.

Uppåkra sn, Bara hdSkåne. (Jn) uilla Vpacre maiore [’stora’] 1100-talets mellersta del (avser kyrkbyn). – Socknen har fått sitt namn efter kyrkbyn, sedan medeltiden kallad Stora Uppåkra i motsats till den omedelbart söder därom belägna byn Lilla Uppåkra (de båda byarna har väl ursprungligen utgjort en enda by). Namnet betyder ’de högt upp belägna åkrarna’. Kanske kan namnet sättas i relation till Gullåkra, namn på en angränsande, lägre belägen by i Brågarps socken. Den på senare tid framförda tolkningen av Uppåkra som ’Himmelsåkra’ saknar paralleller i nordiskt ortnamnsskick och är oantaglig.

Urshult sn, tätort, Kinnevalds hdSmåland. (j) Vrshwlth sogn 1470-talet. – Socknen har fått sitt namn efter kyrkbyn. Det har i förleden föreslagits innehålla ett personbinamn eller en motsvarighet till fvn. úrr ’uroxe’. Sistnämnda förslag faller på att djuret ifråga inte funnits i Sverige sedan ca 6 000 f.Kr. Efterleden är → hult. Socknen hette tidigare Hwæm (1282), bildat till ett med fvn. hvammr ’trång dal’ besläktat ord. Tätorten har vuxit upp kring poststationen och järnvägslinjen, som öppnades för allmän trafik 1900.

Ursviken tätort, Skellefteå snVästerbotten. Wrsuiken 1539. – Tätorten har utvecklats ur två byar, Inre och Yttre Ursviken, tidigare en enda by, kallad Ursviken. Förleden innehåller möjligen mansnamnet Ulv eller ett kollektivt brukat ulv ’varg’. Efterleden syftar på en vik av Ursviksfjärden.

Uråsa sn, Konga hdSmåland. (j) Wrasom 1403. – Kyrkbyn har givit socknen dess namn, vars förled är dunkel. En motsvarighet till fvn. úrr ’uroxe’ har föreslagits ingå, men uroxar har inte funnits i Sverige sedan ca 6 000 f.Kr. Efterleden är pluralis av ås (se inl. 3.3.1).

Utalskog gd, Alskogs snGotland → Alskog.

Utansjö tätort, Högsjö snÅngermanland. Wtthanssijö 1535. – Tätorten har vuxit upp kring olika industrianläggningar och namngivits efter byn Utansjö. Namnet innehåller prepositionen utan ’utanför’ och åsyftar byns läge vid södra stranden av Mörtsjön, vid sjöns utlopp längst ut mot havet.

Utby sn, Vadsbo hdVästergötland. Wby sokn 1397. – Socknen har fått sitt namn från kyrkbyn. Dess med → by ’gård; by’ sammansatta namn betyder ’gården eller byn som ligger längre ut (än en annan bebyggelse)’.

Utklipporna öar, Torhamns snÖstra hdBlekinge. Vdtklippen 1650-talet. – Namnet, enligt äldre belägg i singular form, liksom även i lokalt språkbruk (Klippe), åsyftar läge längst ut mot havet. Det är säkerligen givet av sjöfarande, eftersom ordet klippa inte tycks användas i genuina blekingska ortnamn. Den på den södra ön belägna fågelstationen och fyrplatsen kallas Utklippan. Jfr den närbelägna ön → Utlängan.

Utkumla bebyggelse, Dingtuna snTuhundra hdVästmanland → kumla.

Utlängan ö, fyrplats, Torhamns snÖstra hdBlekinge. (at) ut lankiu ca 1000 (med runor, dvs. at Utlængiu), Vtlængi ca 1300. – Namnet tar fasta på att ön är långsträckt och att den är belägen längre ut mot havet än den närbelägna ön Inlängan. Jfr de ännu längre ut belägna → Utklipporna. – Bild 73.

Utvängstorp sn, Vartofta hdVästergötland. Otwæghensthorp 1393 (avser kyrkbyn). – Socknen har fått sitt namn från kyrkbyn. Det innehåller det fornsvenska mans(bi)namnet Uthvægin ’den otvagne, smutsige’ och → torp ’nybygge’.

Utåker byar i Råby sn, Rönö hdYtterselö snSelebo hdSödermanland → åker.

Utö sn, Sotholms hdSödermanland. Uthø 1300-talet. – Namnet avser ursprungligen socknens huvudö och syftar på dess läge längst ut mot havet.

Utöhus medeltida slott, Kungs-Husby snTrögds hdUppland. (i) Wtø 1369. – Godset kallades under medeltiden Utö, ett namn som äldst avsåg den forna ö vilken nu utgör södra delen av Arnö. Efterleden hus, här i betydelsen ’befäst hus’, uppträder först i sena källor. Det gamla slottet har felaktigt uppfattats som ett kloster, vilket givit upphov till det folkliga namnet Klostret. Ännu på generalstabskartan från 1927 uppträder namnformen Utö kloster.

Uvan biflöde till Klarälven, Malungs snDalarna samt Gustav AdolfsNorra Råda snrÄlvdals hdVärmland. Van 1659, Ufwan 1668. – Åns namn har tolkats som samhörigt med fvn. úfr ’uppbragt’ med syftning på dess strida vattenflöde och häftiga vårflod.

Uvered sn, Kållands hdVästergötland. Ofrud 1298 (avser kyrkbyn). – Sockennamnet, som är givet efter kyrkbyn, är oklart.







Vad tätort, Söderbärke snDalarna. Wad 1539. – Tätorten är framvuxen ur en by. Namnet innehåller vad ’vadställe’, troligen med syftning på något vadställe i bäcken mellan Dammsjön och Södra Barken.

Vad sn, Vadsbo hdVästergötland. Wadh 1302 avskr. – Socknen har lånat sitt namn från kyrkbyn. Det innehåller vad ’vadställe’. Kyrkbyn ligger vid ån Tidan. Den utgjorde centrum i det medeltida bodistriktet Vadsbo (→ bo), som levt vidare i → Vadsbo härad.

Vada sn, Vallentuna hdUppland. (iuxta) Vadhum 1291 (avser gården). – Sockennamnet, övertaget från byn Vada, innehåller en plural form (se inl. 3.3.1) av vad ’vadställe’. Det syftade från början på ett eller två vadställen över Helgöån och/eller Lillån.

Vadensjö sn, Rönnebergs hdSkåne. (de) Wathænsyø 1351 (avser kyrkbyn). – Socknen har sitt namn efter kyrkbyn. Förleden är oklar. Efterleden avser en nu försvunnen vattensamling, som låg strax norr om kyrkan.

Vadsbo härad hd, Västergötland. Vazboo 1278. – Vadsbo var från början namnet på ett av de bon, dvs. förvaltningsdistrikt, som Västergötland enligt Äldre Västgötalagen var indelat i, Vads bo, så benämnt efter kungsgården Vad i socknen → Vad. Då boindelningen är yngre än häradsindelningen, bör häradet ha haft ett äldre namn, eventuellt *Vadhs hæradh, givet efter en samlingsplats i det nämnda Vad.

Vadsbro sn, Oppunda hdSödermanland. Wazbro 1314? – Socknen har fått sitt namn från gården Vadsbro vid Hedenlundaån. Det betyder ’bron vid vadstället’ eller ’bron vid Vad’.

Vadstena kn, stad, Östergötland. (de) Wastenum 1200-talets senare del. – Det plurala (se inl. 3.3.1) ortnamnet innehåller sten och i förleden sannolikt ett fornsvenskt *vazt ’fiskeplats’. Betydelsen kan vara ’stenarna där man fiskar’ e.d. Jfr → Alvastra.

Vadvetjåkka nationalpark, , Kiruna stadLappland. Waddevæ 1744. – Vadvetjåkka är en äldre stavningsform av nordsam. Vádvečohkka, som avser ett fjäll inom nationalparken. Förledens betydelse är okänd, efterleden är čohkka ’fjälltopp’.

Vaggeryd
kn, samttätortByarums sn
Östbo hdSmåland. (ij) Waggorydh 1432, Wagariid 1542. – Kommunen har fått namn efter tätorten, som har vuxit fram kring poststationen och stationen vid den 1880 öppnade järnvägslinjen. Namnet, som ursprungligen tillkommit gården Vaggeryd, har föreslagits innehålla ett personbinamn fsv. *Vagge, bildat till verbet vagga ’vackla, vingla’. Efterleden är → ryd ’röjning’.

Vagnhärad sn, tätort, Hölebo hdSödermanland. Wanghæradh 1350. – Socknen bär ett forntida bygdenamn, som åsyftat området vid Trosaåns mynningsvik. Det innehåller → härad i betydelsen ’bygd’. Förleden är ett fornsvenskt *vaghna- ’vikbornas’ (till fsv. vagher ’vik’) eller genitiv av ett forntida vik- eller ånamn *Vaghn eller liknande med oviss innebörd. Tätorten har vuxit fram i anslutning till sockenkyrkan. Jfr → Trosa-Vagnhärad.

Vájmok sjö, ArjeplogsJokkmokks snrLappland. – Det lulesamiska namnet, Vaimok, är en bildning till vájmmo ’hjärta’. Möjligen har sjön uppfattats som hjärtformad.

Vájsáluokta samiskt viste vid, Áhkájávrre, , Jokkmokks snLappland. – Vájsáluokta, tidigare skrivet Vaisaluokta, är sammansatt av genitiv singularis av vájssá ’stor slätt’ och luokta ’vik’. Det är givet efter den numera överdämda vik vid vilken det ursprungliga vistet anlades.

Vákkudavárre fjäll, Gällivare snLappland. – Det lulesamiska namnet, med försvenskad stavningVakkotavare, är bildat till vákkudahka ’antydan till dal’ och várre ’berg, fjäll’.

Vaksala sn, Vaksala hdUppland. Vaxald 1291. – Namnet, vars fornspråkliga form säkerligen har varit Vaxald (jfr belägg på → Vaksala härad), är ett gammalt bygdenamn, som övergått till både hundares- och sockennamn. Motiveringen till namnet bör därför sökas inom Vaksala socken. -ald kan förklaras på tre olika sätt; det kan vara en ordbildningsändelse, återgå på en biform *hald till dialektordet hall ’sluttning’ eller på ett fornsvenskt ord *hald ’betesmark’. Förleden kan innehålla ett fsv. *vax ’(god) växtlighet; frodigt växande’, sammanhängande med verbet växa. Det är tänkbart att Vaxald från början avsett ett område i närheten av Vaksala kyrka, där Tingsberget, möjligen hundarets gamla tingsplats, är beläget. Vaxald har ombildats till Vaksala i anslutning till namnet på den närbelägna, forna byn Sala och stadsnamnet → Uppsala.

Vaksala härad hd, Uppland. (de) Waxalle 1100-talets slut, (in) Waxald 1316. – Vaksala är ett bygdenamn, som kommit att brukas som både hundares- och sockennamn. Se → Vaksala.

Valbo sn, tätort, Gästrikland. (De) Walabo 1344. – Tätorten är framvuxen i Valbo sockens kärnbygd. Förleden innehåller en form av dialektordet val(e) ’samling av kullfallna trädstammar, ris o.d.; vindfälle, röjningsbråte’ m.m. Möjligen utgörs förleden i Valbo av (en del av) ett annat ortnamn där detta val(e) ingår. Efterleden är → bo, snarast i betydelsen ’bygd’.

Valbo härad hd, Dalsland. Varþyniar 1200-talets början? (isländsk källa), Wardhbohæraz thing 1378. – Till grund för häradsnamnet ligger ett bygdenamn, fsv. Vardhini, i det äldsta, fornvästnordiska belägget återgivet med en plural form. Varþini är en sammansättning med  vin ’betesmark; äng’ som efterled. Förleden kan vara fsv. vardhe (osäkert belagt) ’vårdkase’ eller vardher ’vakt, bevakning’. I det senare fallet behöver det inte vara fråga om vakt mot fiender, utan förleden kan också avse en herdes vaktande av boskap. Från början torde namnet alltså ha avsett en begränsad lokalitet, som bygdens samlingsplats varit knuten till men som inte kunnat fastställas. Det gamla namnet har ersatts av fsv. Vardhbo(a)hæradh, dagens Valbo härad; detta namn är bildat till en förkortad inbyggarbeteckning fsv. vardhboar.

Valbo-Ryr sn, Valbo hdDalsland. (j) Rydha sokn 1449, Ryr 1540. – Socknen har fått sitt namn från kyrkbyn. Efterleden innehåller ett med fvn. rióðr ’öppet ställe i skogen; röjning’ samhörigt ord (→ ryd). Från och med 1886 ingår i särskiljande syfte häradsnamnet → Valbo i namnet.

Valdemarsudde udde, museum, Stockholms stad → Djurgården.

Valdemarsvik
kn, SmålandÖstergötland, och
tätortHammarkinds hdÖstergötland. Wallmarswijk 1644,
Wamalswijk 1652. – Tätorten, belägen inom f.d. Valdemarsviks köping, har utvecklats vid en marknadsplats och hamn med namn efter läget vid havsviken Valdemarsviken. Förleden innehåller Vammar (j Wagmare 1383), namn på en by vid dagens tätort. I bynamnets förled ingår dialektordet våg ’vik, utbuktning (av fjärd, älv osv.)’, fsv. vagher ’vik’. Efterleden är mar ’grund och sumpig vik’ o.d. Namnet Vammar har äldst syftat på Valdemarsvikens nu uppgrundade förlängning vid byn. Äldre former av tätortsnamnet går igen i vår tids dialektuttal, t.ex. »Valmersvik», »Vammarsvik», med anslutning till ordet vadmal. Den felaktiga anknytningen till mansnamnet Valdemar kan spåras tillbaka till 1600-talets slut och 1700-talet (Waldmars-Wijk 1698, Waldemarswik 1766). 

Valdshult sn, Mo hdSmåland. (i) Walzholtæsokn 1413, (y) Walsholt 1540 (avser byn). – Kyrkbyn har givit socknen dess namn, som troligen är en sammansättning av sjönamnet fsv. *Valsio(r) avseende Norra Vallsjön och → hult. Innebörden av sjönamnets förled är oklar.

Valinge sn, Himle hdHalland. (in) Hualingæ 1392. – Namnet, som är lånat från kyrkbyn, utgår sannolikt från en inbyggarbeteckning, *hvalungar (→ -inge). Denna är bildad till en motsvarighet till fvn. hváll ’höjd (av viss beskaffenhet)’, här med syftning på Prästgårdsås, en vid kyrkbyn belägen, rundad höjd, möjligen också på den lite längre bort liggande höjden Valingeås. 

Valje tätort, Sölvesborgs snListers hdBlekingesamt Ivetofta snVillands hdSkåne. – Tätorten har sitt namn efter godset Valje (Vallø 1624, Wallie 1673), som ligger på Blekingesidan, strax söder om tätorten. Det innehåller sannolikt fda. wæthil ’vadställe’ med syftning på Sissebäckens grunda mynningsvik, där en gammal färdväg bör ha gått förbi Ryssbergets sydliga utlöpare. 

Valkebo härad hd, Östergötland. Walkabohærad 1301 sen avskr. – I häradsnamnet ingår inbyggarbeteckningen fsv. valkaboar, här säkerligen avseende dem som hade en samlingsplats som kallades *Valke, en bildning till valk som höjdbeteckning. Den äldsta kända tingsplatsen i Valkebo härad är Gammalkil, varmed avses kyrkplatsen i socknen → Gammalkil. Gammalkils kyrka ligger på norra delen av en nord-sydlig ås, en »valk» i landskapet.

Vall sn, Gotland. (de) Wal 1300-talet. – Namnet innehåller vall ’slät, gräsbevuxen mark’. Sannolikt är namnet övertaget från prästgården, som i äldre källor kallas för Valleby o.d.

Valla sn, Tjörns hdBohuslän. (j) Valla sokn 1320. – Någon bebyggelse med namnet Valla finns inte. Till grund för namnet, som är pluralis (se inl. 3.3.1) av vall ’slät, gräsbevuxen mark’, torde ligga ett gammalt naturnamn eller ägonamn.

Valla tätort, Sköldinge snOppunda hdSödermanland. (i) Wallom 1437. – Tätorten är framvuxen ur en by. Namnet innehåller pluralis (se inl. 3.3.1) av vall ’slät, gräsbevuxen mark’.

Vallarna fjällby, Tännäs snHärjedalen → Bruksvallarna.

Vallberga tätort, Ränneslövs snHöks hdHalland. (i) Wadbergh 1487. – Tätorten är framvuxen ur en by. Förleden innehåller vad ’vadställe’, säkerligen med syftning på en passage över Edenbergaån. Som framgår av det genuina uttalet »Vallbjära» ingår i efterleden halländskt bjär ’berg’, här antagligen avseende en liten höjd som kallas »Vallbjära bjär». Skrivningen Vall- o.d. slog igenom på 1600-talet.

Vallby sn, Järrestads hdSkåne. Walby 1145 avskr. (avser kyrkbyn). – Sockennamnet, som är givet efter kyrkbyn, är sammansatt av vall ’slät, gräsbevuxen mark’ och → by ’gård; by’.

Vallby sn, Österrekarne hdSödermanland. Walby 1314? – Socknen har fått sitt namn från kyrkbyn. Det innehåller vall ’slät, gräsbevuxen mark’ och → by ’gård; by’.

Vallby sn, Trögds hdUppland. (in) Walby 1309. – Ortnamnet är övertaget från byn med samma namn. Det innehåller orden vall ’slät, gräsbevuxen mark’ och → by ’gård; by’.

Vallda sn, tätort, Fjäre hdHalland. (vidh ...) Valdhe 1462. – Tätorten är framvuxen inom kyrkbyn Vallda, vars namn övertagits av socknen. Namnet innehåller möjligen vall ’slät, gräsbevuxen mark’ och pluralis av lid ’sluttning’, det senare med syftning på sluttningarna öster och sydöst om kyrkan.

Valleberga sn, Ingelstads hdSkåne. (in) Wallæbiarghæ 1200-talets mellersta del (avser kyrkbyn). – Socknen har sitt namn efter kyrkbyn. Det innehåller vall ’slät, gräsbevuxen mark’ och pluralis (se inl. 3.3.1) av fda. biærgh ’berg’.

Valle härad hd, Västergötland. (jn) prouincia Wallahered 1275. – Namnet innehåller fornsvensk genitiv singularis eller pluralis av vall ’slät, gräsbevuxen mark’. Namnets form, med fsv. hæradh som fast komponent, talar för att det utgår från namnet på en samlingsplats, och i så fall är Valla- snarast att se som en singular form. Sannolikt avses den plats som i den tidigare s.k. Vidhemsprästens anteckningar från ca 1325 kallas Affsæualdær och som motsvaras av den bekanta f.d. exercisplatsen Axevalla hed (→ Axvall). Till denna lokaliseras en försvunnen bebyggelse Vallen.

Vallentuna
kn, samt sntätort
Vallentuna hdUppland. Valændatunum 1253. – Namnet är sammansatt av genitiv pluralis av en inbyggarbeteckning fsv. valændar ’valandsbor’ och → tuna. Det betyder således ’Valandsbornas tuna (Tuna)’ och återgår på ett äldre namn på kyrkoherdebostället. Om namnet *Valand se → Vallentuna härad.

Vallentuna härad hd,
Uppland. (in) Walendahundæri 1292 avskr., (j) Waluntunahundare 1371. – Häradsnamnet innehåller genitiv av en plural inbyggarbeteckning, fsv. valændar, bildad till ett ej belagt bygdenamn, *Valand. Samma inbyggarbeteckning ingår i sockennamnet → Vallentuna, vilket visar att Vallentuna varit centralort i hundaret. Så småningom kommer detta till uttryck också i distriktsnamnet, där Valænda- undanträngs av -tuna-namnet. Den gamla namnformen försvinner ur källorna omkring 1400. Jfr → Sollentuna härad.
*Valand innehåller den i bygdenamn vanliga efterleden → land.
Förleden utgörs säkerligen av ordet vall ’slät, gräsbevuxen mark’,
vars syftning dock inte låter sig närmare preciseras.

Vallerstad sn, Bobergs hdÖstergötland. Valdirstadha 1350. – Socknen har fått sitt namn från kyrkbyn. Förleden innehåller sannolikt ett fornsvenskt mansnamn *Valdar. Efterleden är → sta(d).

Vallhamn hamn, Valla snTjörns hdBohuslän. – Hamnen är anlagd på 1960-talet, och namnet anknyter till → Valla socken.

Vallkärra sn, Torna hdSkåne. Walkerle 1100-talets mellersta del (avser kyrkbyn). – Sockennamnet är givet efter kyrkbyn. Det är bildat till en personbeteckning vallkarl, vars förled är vall ’slät, gräsbevuxen mark’. Namnet kan återges med ’vallkarlarnas boplats’.

Vallkärratorn by, Vallkärra snTorna hdSkåne → Torn, → Torna härad.

Vallsgärde gd, gravfält, Uppsala stadUppland. Valdzgierde 1540. – Flera försök har gjorts att knyta samman namnet med den berömda järnåldersbebyggelse med båtgravfält och hall som legat här. Förleden har uppfattats som genitiv av ett ord svarande mot fvn. valr ’de fallna’, jfr Valhall ’de fallnas hall’. Efterleden har bl.a. tolkats som en urspårad form av ett höjdbetecknande fsv. *skialf, *skiælf (besläktat med engelskans shelf ’hylla’, jfr → Skälvum). Dessa förklaringsförsök har dock inte varit framgångsrika och avsaknaden av medeltida belägg gör alla tolkningar osäkra. Som mest troligt framstår att järnåldersbebyggelsens namn gått förlorat i samband med att bebyggelsen lagts öde. Den från 1500-talet belagda, mindre gården bör vara en återkolonisering som övertagit ett medeltida ägonamn, kanske ett *Vallskos gärde, syftande på den delen av Fullerös inägomark som låg i anslutning till ett vadställe som ledde över Fyrisån till byn Vallskog (fsv. Vallsko). Att gärden har namn efter de grannbyar mot vilka de vetter är vanligt i Uppland. Dagens namnform Vallsgärde är i så fall en helt normal sammandragning av detta namn.

Vallsjö f.d. sn, Sävsjö stadSmåland. (in) Walsyo ca 1200 avskr. – Socknen har fått namn efter kyrkbyn. Namnet har ursprungligen tillkommit den intilliggande sjön. Förleden i sjönamnet är vall ’slät, gräsbevuxen mark’.

Vallskog by, Bälinge snhdUppland → Vallsgärde.

Vallsta tätort, Arbrå snHälsingland. Vallestadhe 1535. – Tätorten har vuxit fram kring en år 1880 tillkommen järnvägsstation och en från och med 1881 inrättad poststation med namnet Vallsta. Trots att järnvägsstationen uppfördes på mark till byn Hov namngavs den efter byn Vallsta 1 1/2 km norrut för att man skulle undvika förväxling bl.a. med järnvägs- och poststationsnamnet Hova i Västergötland och poststationsnamnet Hov i Skåne. Förleden innehåller vall ’slät, gräsbevuxen mark’ eller, ehuru mindre troligt, det från medeltiden kända mansnamnet Valle. Efterleden är → sta(d).

Vallstena sn, Gotland. (in) Walgusten 1350. – I förleden ingår ett terrängbetecknande dialektord valg, valge ’smal, fuktig dalgång, stundom med vatten, rännil; foderbevuxen sankmark’. Vad efterledens sten syftar på är oklart.

Vallvik tätort, Söderala snHälsingland. – Tätorten har utvecklats kring en trämassefabrik, byggd 1907–08. Namnet har rimligen avsett den vid fabriken belägna viken mellan fastlandet och de utstickande Fäbodvallshararna. Förleden Vall- syftar på den fäbodvall som förr fanns på platsen.

Vallåkra tätort, Kvistofta snLuggude hdSkåne. (i) Walagheræ 1506. – Tätorten har vuxit fram kring en järnvägsstation, anlagd 1865 på mark tillhörig byn Södra Vallåkra (Sønder Valdagger 1557). Denna by och byn Norra Vallåkra (in Norra Vallagra 1376) i grannsocknen Fjärestad har ursprungligen troligen utgjort en enhet. Namnet innehåller vall ’slät, gräsbevuxen mark’ och → åker.

Valskog tätort, gods, Björskogs snÅkerbo hdVästmanland. (i) Walskogum 1461. – Tätorten har vuxit fram kring en 1867 öppnad järnvägsstation invid godset Valskog. Namnets förled innehåller sannolikt ett fsv. *val (med kort a), synonymt med dialektordet vål ’samling av kullfallna trädstammar, ris o.d.; vindfälle, röjningsbråte’ m.m. Efterleden innehåller pluralis (se inl. 3.3.1), senare singularis, av skog.

Valstad sn, Vartofta hdVästergötland. (in) Hwalfstadhum 1323. – Socknen har fått sitt namn från kyrkbyn. Förleden kan innehålla fsv. hvalf ’valv’ med syftning på en terrängformation vid kyrkbyn. Efterleden är → sta(d).

Valtorp sn, Gudhems hdVästergötland. Walathorp 1431. – Socknen har fått sitt namn från kyrkbyn. Det innehåller → torp ’nybygge’ och i förleden sannolikt ett mansnamn fsv. *Vali.

Valö sn, Frösåkers hdUppland. (De) Walø 1312? – Sockennamnet återgår sannolikt på namnet på en bebyggelse som omfattat bl.a. nuvarande Prästgården. Förleden är flertydig och kan t.ex. innehålla dialektordet val(e) ’samling av kullfallna trädstammar, ris o.d.; vindfälle, röjningsbråte’ m.m. eller dialektordet val ’rund käpp, tjock stav’ o.d. Efterledens ö kan syfta på den höjd där kyrkan ligger, vilken skjuter ut i lermarken och ganska långt fram i tiden har varit delvis omgiven av vatten. 

Vamlingbo sn, Gotland. Vamlingabo 1300-talet avskr. – Namnets förled kan innehålla en inbyggarbeteckning *vamblingar (&lt; *vamblungar; → -inge), bildad till dialektformen vamb av ordet våm ’stor buk, mage’, använt i överförd betydelse om en terrängformation av något slag eller en sammansättning av detta vamb och ett forngutniskt *ling ’ljung, ris; ljungbevuxen mark’ e.d. I det senare fallet skulle förleden kunna syfta på terrängområdet med namnet Lingen eller Lingnar söder om kyrkan. Efterleden är → bo ’bygd’.

Vammar by, f.d. Valdemarsviks köping, Hammarkinds hdÖstergötland → Valdemarsvik.

Van sjö, JärnaVenjans snrDalarna → Vansbro.

Vanan å i västra Dalarna→, Vansbro.

Vangsbro härad hd, Västmanland. – Vangsbro härad, endast omfattande Västerfärnebo socken, härrör från nyare tiden. Området hörde under medeltiden till Norbo hundare (→ Norrbo härad). Det utgjorde det norra av häradets två tingslag. Tinget omtalas 1399 som (a) Wangx thinge. Efterleden -bro syftar på en bro över Svartån norr om Västerfärnebo kyrka. I folktraditionen utpekas Vangsbacken vid bron som tingsplats. Denna tradition är betygad redan 1682; efter backen vid bron ska tingslaget ha kallats Wångzbro Tijnglagh. Formen Vångsbro, som stämmer med äldre ortsuttal, innehåller sannolikt dialektordet vång, fsv. vanger ’fält, mark, gärde’. Uttalet med a torde bero på inflytande från ordet vagn (före 1938 var Vagnsbro den officiella stavningen). Alternativt har som förled i Vangsbro antagits ett vik- eller sjönamn *Vaghn.

Vangsby gd, Vänge snUlleråkers hdUppland → Vänge.

Vankiva sn, tätort, 

Vannsätter tätort, Söderala snHälsingland. (de) Wandasetrum 1324. – Tätorten är framvuxen ur en by. Förleden innehåller möjligen genitiv pluralis av fsv. vander ’spö, stav’, bevarat som dialektord i t.ex. Dalarna och Ångermanland. Efterleden är sätter, en sidoform till → säter ’utmarksäng’.

Vansbro
kn, samt tätortJärna sn
Dalarna. – Tätorten har uppstått vid en post- och järnvägsstation, tillkommen 1890. Denna fick namn efter den närbelägna Vansbron (Wansbron 1757), en flottbro som förde över Vanån, också kallad Vanan (fsv. *Vana). Ån, 1553 omtalad som Wåån Ååne, genomflyter sjön Van (Uanen 1592) ett stycke norr om Vansbro. Sjönamnet Van har föreslagits vara bildat till adjektivet van och betyda ’sjön man är van vid eller förtrogen med’. Ånamnet Vanån eller Vanan tolkas som ’ån som rinner genom sjön Van’. Vans- i Vansbro är möjligen en sammandragning av fsv. *Vanuos med en förled som innehåller genitiv *Vanu av åns gamla namn fsv. *Vana och en efterled som innehåller ordet os ’mynning’ med syftning på brons läge vid Vanåns utlopp i Västerdalälven. Se också → Venjan.

Vanstad sn, Färs hdSkåne. (de) Watnstatha 1332 sen avskr. – Sockennamnet, lånat från kyrkbyn, innehåller fda. watnstath ’vattensamling, vattningsställe’, ursprungligen med plural form (se inl. 3.3.1).

Vansö sn, Åkers hdSödermanland. Wanseo 1257 sen avskr. – Sockennamnet har äldst tillkommit en nu försvunnen ö, en del av det nuvarande Fogdölandet. Förleden i det med ö sammansatta namnet är möjligen genitiv av ett fornsvenskt ortnamn *Vander ’den besvärliga’ eller ’den krokiga’, som avsett en nu upptorkad fjärd i Vansö socken.

Vantör förs.
Stockholms stad. (, De, ),
 Wantør, 1314?, – Den på 1950-talet nybildade församlingen övertog det äldsta namnet på
 socknen → Brännkyrka. 

Vanån å i västra Dalarna→, Vansbro.

Vanås gods, Gryts snÖstra Göinge hdSkåne. i) Vanaas 1412? sen avskr., (aff) Watn aass 1440. – Namnet, uttalat »Vannås», är sammansatt av fda. watn ’vatten’ (skånskans vann) och ås. Godset är omgivet av flera höjder och vattensamlingar, tidigare kärrmarker, och ligger nära Almaån.

Vaplan tätort, Näskotts snJämtland. – Namnet avsåg ursprungligen ån Faxån mellan Näldsjön och Alsensjön. Det ska kanske sammanhållas med dialektorden vapla, vapel ’seg spottkluns’ och vappla ’spotta slemklumpar’, besläktade med danskans væple ’slem’ och norskans vabba ’slaska, söla’. Den sakliga bakgrunden till namnet skulle då vara att man uppfattat ån som sölig, slemmig e.d. Möjligen skulle det istället kunna syfta på isklumpar som ån för med sig vid islossningen. 

Vapnö sn, gods, Halmstads hdHalland. (in) Vacnø 1312, (in) Wapnøghe 1314 avskr. – Förleden kan innehålla ordet vapen, dock med oklar saklig bakgrund (för belägget från 1312 jfr fsv. vakn ’vapen’). Efterleden innehåller troligen → hög i betydelsen ’gravhög’ eller ’naturlig upphöjning’, i det senare fallet med syftning på en höjd vid kyrkan. Om socknen övertagit namnet från en gård, vilket är sannolikt, bör den nuvarande gården Vapnö, belägen på en dalbotten ca 2 km norr om kyrkan, ha haft en föregångare som legat närmare kyrkan. 

Vara sn, tätort, Barne hdVästergötland. Wara 1540. – Socknen har fått sitt plurala namn från kyrkbyn (af Varom 1380-talet). Detta plurala (se inl. 3.3.1) ortnamn innehåller troligen fsv. *vara i betydelsen ’höglänt mark, grusig (ut)mark, sandig hed’ e.d. På platsen finns en svagt framträdande höjd med sand eller grus, och där uppträder namnet Sandkullen. Omedelbart söder om kyrkbyns mark vidtar ett mycket stort sandområde i grannsocknen Önum. Järnvägssträckan Herrljunga–Vara öppnades för allmän trafik 1866. Tätorten har vuxit fram kring järnvägsstationen.

Varberg kn, stad, Halland. Wardbergh 1305 (avser Varbergs fästning). – Namnet Varberg betecknade först den klippa där Varbergs fästning uppfördes på 1280-talet och innehåller fda. *warthbiærgh, troligast med betydelsen ’vaktberg’. Namnet återkommer på flera håll i norra och mellersta Halland och visar att klippan ingick i ett äldre signal- och försvarssystem efter Hallandskusten. Det medeltida samhället Getakärr ca 1 km norr om fästningen tycks redan i mitten av 1300-talet ha övertagit namnet Varberg från fästningen. Då en ny stad omkring år 1400 anlades 5 km norrut fick denna heta Ny-Varberg eller Nyby, medan den gamla kallades Gamla Varberg eller Gamleby. Ny-Varberg raserades i början av 1600-talet och en ny stad återuppbyggdes vid Platsarna alldeles intill fästningen. Därifrån flyttades staden till Varbergs nuvarande centrum år 1666. Namnet Varberg har följt med vid stadens alla flyttningar.

Varekil tätort, Stala snOrusts östra hdBohuslän. (I) Varakil 1396. – Tätorten är framvuxen ur byn Varekil. Namnet kan i förleden innehålla det gamla namnet på ån som rinner förbi gårdarna i byn. Detta är bildat antingen till fvn. *vara ’(sandig) strand’ eller ett fornspråkligt ord med betydelsen ’vätska, vatten’. Efterleden är kil ’inskjutande vik’, avseende den trånga vik som förr skjutit in i landet i nordvästlig riktning från Halsefjorden. 

Vargfors vattenkraftverk, Norsjö snVästerbotten. – Kraftverket är uppfört vid en fors i Skellefteälven, Vargforsen, och är namngivet efter denna. Forsnamnet är möjligen tillkommet i anslutning till namnet Vargstrupen, också Strupen, avseende en förträngning i forsen.

Vargön tätort, Västra Tunhems snVäne hdVästergötland. Vargöna 1586. – Tätorten är framvuxen vid industrianläggningar belägna på eller vid ön Vargön i Göta älv. Sedan Vargön år 1917 blev namn också på en järnvägs- och poststation (dessförinnan benämnd Rånnum efter en närbelägen gård), har namnets syftningsomfång ytterligare vidgats. I förleden ingår djurbeteckningen varg och i efterleden ö.

Varnan å, Kristinehamns stadVärmland → Varnum.

Varnhem sn, tätort, Valle hdVästergötland. Warnem 1234 avskr. (avser Varnhems kloster). – Socknen har fått sitt namn från det ca 1150 grundade Varnhems kloster, som i sin tur fått det från byn Varnhem (numera Klostret). Det innehåller i efterleden → hem ’boplats; gård’. Förleden innehåller fsv. varn, værn ’värn, försvar‚ skydd; befästning; mur’ m.m., möjligen med syftning på hägnader eller en försvarsanläggning. Ett äldre namn på socknen är Skarke (parochia Schadrughæ 1370), lånat från byn Skarke. Dess innebörd är oviss. Namnet Skarke som namn på socknen användes ännu under 1800-talet och har först i sen tid utbytts mot det från klostret lånade Varnhem. Tätorten Varnhem har vuxit fram i anslutning till Varnhems kyrka.

Varnum
del av Kristinehamns stad
 (f.d. sn Ölme härad)Värmland. parochie Varneem 1362. – Sockennamnets förled innehåller namnet på ån Varnan, som rinner genom södra delen av socknen. Efterleden → hem kan ha betydelsen ’boplats; gård’ med syftning på en föregångare till den gamla prästgården (nu i Kristinehamns stad), eller ’bygd’, varvid sockennamnet skulle betyda ’bygden kring Varnan’. Innebörden av ånamnet är oviss.

Varnum sn, Ås hdVästergötland. Hwærnemh 1288 (avser kyrkbyn). – Socknen har fått sitt namn från kyrkbyn. Förleden sammanhänger kanske med fvn. hverna ’kittel, gryta’ med syftning på att bebyggelsen ligger i en dal. Efterleden innehåller → hem ’boplats; gård’.

Varola sn, Kåkinds hdVästergötland. (de) Valoro 1312. – Socknen har fått sitt namn från kyrkbyn. Det innehåller i efterleden dialektordet ora ’stenig skogsbacke’, här i betydelsen ’höjd’. Förleden kan innehålla en motsvarighet till det fornvästnordiska adjektivet valr ’rund’. Kyrkan ligger på en nästan rund höjd. Genom omkastning av l och r blev Valora till Varola senast under 1600-talet.

Vartofta tätort, Slöta snVartofta hdVästergötland. – Tätorten är framvuxen kring en järnvägsstation vid en 1862 öppnad bana och en poststation, tillkommen 1863. Dessa tycks närmast ha namngivits efter godset Vartofta 3 km i sydöst i grannsocknen Vartofta-Åsaka (se → Vartofta härad).

Vartofta härad hd, Västergötland. prouincie Wartopta 1225, Vartoptæ hæræd 1200-talets slut. – Häradet har namn efter den förutvarande byn, nu godset Vartofta i Vartofta-Åsaka socken. Bynamnet är bildat till namnet på en nordväst om godset belägen höjd, Varkullen, fsv. *Vardhkulle, sammansatt med fsv. vardher ’vakt, bevakning’. Bynamnets efterled är toft, en sidoform till → tomt.

Vartofta-Åsaka sn, Vartofta hdVästergötland. Asaka sokn 1397.– Socknen har fått sitt namn från kyrkbyn, se → Barne-Åsaka. Formen Vartofta-Åsaka är i jordeboken belagd från 1885. Det tillagda häradsnamnet Vartofta särskiljer denna socken från andra västgötska socknar med namnet Åsaka.

Varuträsk tätort, Skellefteå snVästerbotten. Warutresk 1543. – Tätorten återgår på en by som har övertagit namnet från den intilliggande sjön Varuträsket. Efterleden är träsk i betydelsen ’(större) sjö’. Förleden är oklar. En möjlighet är att den innehåller ett fornsvenskt *vara, kanske i betydelsen ’höglänt markområde; grusmark’ e.d., eller ett därtill bildat ånamn fsv. *Vara avseende Klintforsån. Ett ånamn *Vara skulle också kunna sammanhänga med det från Burträsk i Västerbotten kända verbet varas ’bli ränder i vattnet före eller efter fågel eller fisk’ eller det från Hälsingland belagda vara ’skvalpa, uppkomma små vågor (då fisken rör fiskeredskapen)’.

Varv sn, Vartofta hdVästergötland. Hwarf 1341 (avser kyrkbyn). – Sockennamnet är lånat från kyrkbyn. Det innehåller fsv. hvarf ’varv’, som här kan åsyfta en bäckkrök i byn eller en närbelägen inbuktning i Varvsberget.

Varv sn, Aska hdÖstergötland. Huarf 1293 (avser kyrkbyn). – Socknen har fått sitt namn från kyrkbyn. Det innehåller fsv. hvarf ’varv’. Namnet syftar säkerligen på en krök som bildas av en åssträckning sydväst om och genom Varvs by. Från den nuvarande Varvs kyrka löper åsen åt nordöst och viker sedan, avbruten av en liten svacka, av mot norr mitt genom byn och förbi en ödekyrkogård, där den gamla kyrkan legat. En gammal väg följer åssträckningen och understryker den tvära kröken.

Vasastaden stadsdelar, Göteborgs stadVästergötlandsamt Stockholms stad. – Till grund för stadsdelsnamnen ligger i båda fallen ett gatunamn Vasagatan, i Göteborg fastställt 1882 och i Stockholm 1885. Dessa båda gatunamn är givna till minne av kungaätten Vasa. Stadsdelar med namnet Vasastaden finns också i andra städer, t.ex. Borås och Linköping.

Vassmolösa tätort, huvudsakligen i Ljungby snSödra Möre hdSmåland. Wasmarløsa 1384 (avser byn). – Tätorten har fått namn efter den järnvägsstation vid Kalmar–Torsås järnväg (öppnad 1899) vid vilken den växte fram, och som i sin tur fått sitt namn från en by. Namnet innehåller i förleden dialektordet vassmar ’grunt vatten, vari vass växer’ och i efterleden → lösa ’glänta; äng’, vilket i Möre ofta tycks ha syftat på sankängar. Namnet kan ursprungligen ha avsett ängar ned mot Mören, det stora sankmarksområde som tidigare sträckte sig norr ut från Vassmolösa upp mot Ljungby och som kan ligga bakom namnet → Möre.

Vásstenjávrre fjällsjö i Padjelanta nationalpark, Jokkmokks snLappland. Waste träsk 1595. – Det lulesamiska namnet, med försvenskad stavning Vastenjaure, innehåller en förled med okänd betydelse och efterleden jávrre ’sjö’. Förledens betydelse är okänd, efterleden jávrre betyder ’sjö’. Namnet syftar även på ett samiskt sommarviste vid sjön.

Vassunda sn, Ärlinghundra hdUppland. ecclesie Wazsundum 1288. – Socknen har sannolikt fått sitt namn från den plats där kyrkan byggdes. Det är sammansatt av vad ’vadställe’ och sund och avsåg äldst ett nu uppgrundat sund i närheten av kyrkan.

Vassända-Naglum f.d. sn, Väne hdVästergötland. (j) Wadzænda sokn 1413, Nafleem 1330-talet. – De två medeltida socknarna Vassända och Naglum slogs samman 1887 och uppgick 1945 i Vänersborgs stad respektive Trollhättans stad. Vassända är sammansatt av vatten ’sjö’ och ände med syftning på läget vid änden av Vänerviken Vassbotten. Naglum innehåller i efterleden → hem och i förleden fsv. nafle, besläktat med nav ’hjulnav’, här med oviss syftning.

Vattholma tätort, Lena snNorunda hdUppland. (de) villa Vatholmum 1302. – Tätorten har snarast namn efter Vattholma bruk, i sin tur namngivet efter byn Vattholma. Namnet är sammansatt av en form av ordet vatten samt pluralis (se inl. 3.3.1) av → holm ellerholme. Det torde ursprungligen ha avsett en eller flera sådana holmar i Fyrisåns dalgång.

Vattnäs tätort, Mora snDalarna. Wetteness 1539. – Tätorten återgår på en by och har ursprungligen syftat på ett vid byn beläget näs i Orsasjön. Förleden i namnet, i ortens dialekt uttalat »Vättnäs» o.d., kan innehålla genitiv pluralis *vætia av en inbyggarbeteckning med betydelsen ’vattenbor, de som bor ute i vattnet (dvs. på ett näs)’. Namnformer med förleden skriven Vat(t)u-, Vatt- o.d. var i bruk redan på 1500- och 1600-talen.

Vaxholm kn, stad, Uppland. Vaxeholmen 1551, Vaxholmen 1552. – Namnet är troligen sekundärt till Vaxön (Vaxø 1315) och avsåg ursprungligen den holme på vilken Vaxholms fästning ligger. Härledningen av förleden i Vaxön är osäker. Enligt ett förslag innehåller den fsv. *vax ’(god) växtlighet’ eller ’(frodigt) växande’, sammanhängande med verbet växa och med syftning på vegetationen på Vaxön. Efterleden i Vaxholm är → holm ellerholme.

Ve gårdar, Väse snhdVärmland → vi.

Veberöd sn, tätort, Torna hdSkåne. Vebre 1510-talet (avser kyrkbyn), Vibre Sognn 1570-talet. – Sockennamnet, givet efter kyrkbyn (nu en tätort), kan vara ett ursprungligt ägonamn innehållande adjektiven vid och bred, således ’det vida och breda området’. Skrivningar med anslutning till den i Skåne inte ovanliga ortnamnsefterleden -red/röd (→ ryd) är vanliga från 1620-talet.

Veckholm sn, Trögds hdUppland. parochia Wekul 1318. – Ortnamnet innehåller ett fornsvenskt *vekul, besläktat med verbet vika och med betydelsen ’något böjt’ eller ’något krokigt’. Sannolikt rör det sig om ett mycket gammalt, ursprungligt naturnamn, kanske avseende en vik eller en ö. Sedan den ursprungliga betydelsen glömts bort, har namnet anslutits till namnen på → holm.

Vedbo härad hd, Dalsland. Uear 1200-talets början? (isländsk källa), Væboahæred 1287. – Namnet återgår ytterst på fsv. *væ, en växelform till → vi ’helig plats, kultplats’ (fvn. vé). Vear, en pluralform, förekommer endast i västnordiska källor. Om den är genuin, talar den för att bygden fått namn efter sin samlingsplats i anslutning till kultlokaler (jfr → Ale härad) och att dess invånare kallats för fsv. *væboar. Væboahæradh kan emellertid i och för sig lika gärna betyda ’deras härad som har sin samlingsplats vid kultplatsen/kultplatserna’. Om en gammal samlingsplats minner gården Tingvalla i Dals-Eds socken. I den nuvarande formen av häradsnamnet har förleden i inbyggarbeteckningen omtytts till Ved-, fsv. vidher ’skog’. Jfr → Kinnefjärdings härad.

Vedbo härad, Norra, Södra hd, Småland → Norra Vedbo härad och → Södra Vedbo härad.

Vedby sn, Norra Åsbo hdSkåne. Witby 1362 avskr., (i) Widby 1475. – Sockennamnet, lånat från kyrkbyn, är sammansatt av fda. with ’skog’ och → by ’by; gård’.

Veddige sn, tätort, Viske hdHalland. (in) Wyghøghæ 1378. – Tätorten är framvuxen kring en järnvägsstation vid den 1880 öppnade Varberg–Borås järnväg. Stationen med läge nära kyrkan fick namn efter socknen. Sockennamnet är övertaget från kyrkbyn. I förleden kan ingå samma vig, i äldre språk med betydelsen ’strid; dråp’, som uppträder i ordet envig ’tvekamp’. Efterleden innehåller → hög (snarast forndansk dativ singularis). Namnets sakliga bakgrund är obekant. Vedd- återgår närmast på Wid(h)- o.d., vilket uppträder i namnet redan på 1400-talet, säkerligen i anslutning till fda. with ’skog’, motsvarande ved i nutida danska och svenska. 

Vedens härad hd, Västergötland. Viðundæhæræði 1200-talets slut. – Namnets form, med fsv. hæradh som fast komponent, talar snarast för att det till grund för häradsnamnet liggande Vidhund avsett en mindre lokalitet, som tjänat som samlingsplats för häradet. Vidhund är sannolikt en bildning med -und till fsv. vidher ’skog’, betecknande en plats som utmärks av skog. Det kan t.ex. röra sig om en framträdande skogsdunge. Formen Vidhunda- kan emellertid förutom genitiv av Vidhund också vara genitiv av en till namnet bildad inbyggarbeteckning, fsv. *vidhundar ’Vidhund-bor’. I så fall kan Vidhund ha varit ett bygdenamn med betydelsen ’den skogrika trakten’. Sakligt sett skulle dock ett sådant namn ha varit föga karakteriserande gentemot omgivande bygder.

Vederslöv sn, Kinnevalds hdSmåland. (j) Wethesløff soken 1402. – Sockennamnet avsåg äldst kyrkbyn. Det är sammansatt av ett mansnamn motsvarande fda. Withar och → löv. 

Vedevåg tätort, Lindes snLindesRamsbergs hdVästmanland. Wedwåg 1539. – Tätorten har vuxit upp kring poststationen och den 1871 öppnade järnvägslinjen. Namnet återgår på bruket med samma namn, som i sin tur är givet efter Vedevågssjön, ett *Vidhuvagher, ’ån Vidhas våg’. Ånamnet är en bildning till fsv. vidher ’skog’. Efterledens våg, fsv. vagher, torde här ha betydelsen ’åutvidgning’. Sjön är en utvidgning av den älv i vars dalgång den är belägen.

Vegby tätort, FinnekumlaSödra Säms snrKinds hdVästergötland. (i) Vikby 1413. – Tätorten är framvuxen vid en 1906 öppnad poststation och en järnvägsstation, inrättad vid en 1906–07 öppnad bana, på utmark till byn Vegby i Södra Säm. Förleden innehåller möjligen ordet veck, fsv. vik ’vinkel, hörn’. Byn ligger vid Sämsjöns norra ände. Kanske syftar förleden på en kantig strandlinje. Efterleden är → by ’gård; by’.

Vegeholm gods, Strövelstorps snSödra Åsbo hdSkåne. Vegholm 1528. – Namnet åsyftar bebyggelsens läge på en holme i Vege å, vars forndanska namn troligen var *Wika ’den böjda, krokiga’.

Vege å å, LuggudeSödra Åsbo hdSkåne → Vegeholm.

Vegred by, Lerbo snOppunda hdSödermanland → Långhalsen.

Veinge
sn, tätort (också i Tjärby socken)
Höks hdHalland. (in) parochia Withingi 1269 avskr. – Tätorten har vuxit fram kring en järnvägsstation vid en 1885 öppnad linje. Stationen, belägen 2 1/2 km sydväst om sockenkyrkan, namngavs efter socknen. Sockennamnet är övertaget från kyrkbyn. Namnet är en bildning med → inge till fda. with ’skog’, motsvarande ordet ved i nutida danska och svenska.

Vejby by, Barkåkra snBjäre hdSkåne → Vejbystrand.

Vejbystrand tätort, Barkåkra snBjäre hdSkåne. Vejby strand 1908. – Tätorten, belägen vid stranden av Skälderviken, har vuxit fram ur ett fiskeläge samt ett sanatorium och ett vilohem, öppnade 1903 respektive 1908, allt på ägorna till byn Vejby. Bynamnet (Væghby 1390) är sammansatt av väg, i dialekten vej, och → by ’gård; by’; den väg som löper genom byn har förr troligen varit huvudvägen från Barkåkra by till Grevie, Västra Karup och Torekov.

Velanda tätort, Gärdhems snVäne hdVästergötland. (wiith [’vid’]) Wethelandhe 1465. – Tätorten, huvudsakligen framvuxen inom byn Skinnmo, har namn efter en närbelägen järnvägsstation, inrättad vid en 1875–79 öppnad bana och anlagd på utmark till gården Velanda. Förleden har föreslagits innehålla ett ord som hänger samman med fvn. veiðr ’jakt, fiske’ och fsv. vedha ’jaga’. I efterleden ingår plural form (se inl. 3.3.1) av → land.

Velinga sn, Vartofta hdVästergötland. (de) Widlungum 1225. – Socknen har fått sitt namn från kyrkbyn. Det innehåller fsv. vidher ’skog’ men är i sin helhet flertydigt. Det kan ha en efterled innehållande pluralis av fsv. *lung ’sand- eller grusmark; sandås, grusås’ e.d. Byn Velinga ligger på en höjdsträckning med sand och grus. Velinga kan dock också vara bildat med en inbyggarbeteckning (→-inge) till fsv. vidher ’skog’.

Vellinge kn, sn, tätort, Skytts hdSkåne. (in) Hwælinggæ 1318 (avser kyrkbyn). – Sockennamnet är givet efter kyrkbyn (nu en tätort). Det är en bildning med → -inge till ett oklart grundord. Kommunen har sitt namn efter socknen och tätorten.

Veman vattendrag, SvegsVemdalens snrHärjedalen → Vemdalen.

Vemdalen sn, tätort, Härjedalen. (i) Veimo dal 1403. – Socknen har fått sitt namn efter kyrkbyn, som i sin tur är namngiven efter sitt läge vid ån Veman. Ånamnet hör samman med ett i norska dialekter känt verb veima ’göra slingrande rörelser, fara hit och dit’ etc., och ska således förstås som ’den slingrande ån’. Vilken del av åns långa lopp som namnet tar fasta på är dock svårt att avgöra.

Vemdalsskalet skidort, Vemdalens snHärjedalen. – Namnet är sammansatt av bynamnet → Vemdalen och dialektordet skal ’trång dal mellan fjäll’. Namnet har ursprungligen avsett den smala förträngningen mellan fjälltopparna Hovde och Stöten, genom vilken vägen upp från Vemdalen passerar.

Vemmenhögs härad hd, Skåne. Vvæmundhøgheret ca 1300. – Häradet har namn efter kyrkbyn i endera av socknarna → Västra och → Östra Vemmenhög. Ägonamn som Tingbiergs ager (1570-talet) talar för en samlingsplats i V. Vemmenhögs by.

Vemmerlöv, Västra, Östra snr, Skåne → Västra Vemmerlöv och → Östra Vemmerlöv.

Ven ö, S:t Ibbs snRönnebergs hdSkåne. Hwæthæn ca 1300. – Öns namn är sannolikt en bildning till ett forndanskt *hwatha ’skum, fradga’, med innebörden ’den skumomflutna’.

Vena sn, , tätort, , Sevede hdSmåland. Hwena 1337. – I ortnamnet, som är övertaget från kyrkbyn (numera tätort), ingår det i dialekten ännu levande ordet ven ’sank äng’, syftande på ängar i Venadalen.

Vendel sn, Örbyhus hdUppland. Vendil 1291. – Socknen innehåller troligen ett gammalt namn på den stora Vendelsjön, ett fsv. *Vændil, som sammanhänger med verben vinda och vända. Sjönamnet kan med syftning på sjöns norra, krökande del betyda ’sjön som böjer sig’ e.d., men det kan också vara bildat till ett namn på *Vand- som en gång burits av den vindlande avloppsån; i det senare fallet betyder Vendel ’sjön som hänger ihop med ån med namn på *Vand- ’.

Vendelsö gods, bostadsområde, Österhaninge snSotholms hdSödermanland. (j) Vendeløø 1460. – Ortnamnet har antagits innehålla ett äldre namn på Drevviken, *Vændil, besläktat med verbet vinda ’kröka (sig)’ och syftande på sjöns vindlande form, jfr → Vendel. Efterleden är ordet ö, med syftning på den av sankmarker avskurna halvö i Drevviken där godset ligger.

Venjan sn, tätort, Dalarna. cappalet [’kapellet’] Venia 1531. – Tätorten består av byar vid sockenkyrkan. Socknen bröts ut ur Mora år 1607. Dessförinnan var Venjan bygdelag och hade eget kapell redan under medeltiden. Bygdenamnet Venjan var övertaget från Venjanssjön, fsv. *Væni, böjd form *Vænia, senare med bestämd form Venjan. Vissa dalmål bevarar ännu obestämd form av sockennamnet, »Veni», »Väni» osv. Detta ursprungliga sjönamn är bildat till fsv. *Vana, äldre namn på Vanån, vilken genomflyter Venjanssjön (jfr → Vansbro).

Venjanssjön sjö, Venjans snDalarna → Venjan.

Venngarn gods, S:t Olofs snÄrlinghundra hdUppland. (de) Winagarnum 1282. – Namnet, som har plural form (se inl. 3.3.1), har tolkats som en sammansättning av dialektordet vin ’fågellek, lekplats för fågel’ och ett fornspråkligt *garn ’tarm’, använt i överförd betydelse om smala uddar, vikar eller öar. I Venngarn syftar garn sannolikt på Garnsviken (→ Angarn).

Ventlinge sn, Gräsgårds hdÖland. de …) Wentlinge ca 1320 avskr. – Sockennamnet, som är övertaget från kyrkbyn, är bildat till en inbyggarbeteckning fsv. *væntlingar (→ -inge). Grundordet är troligen fsv. vanter ’vante’. Här har det, i form av ett ortnamn, använts metaforiskt om den vik och udde där byn sedan gammalt har sin båtplats.

Verum sn, Västra Göinge hdSkåne. Vuerem 1160-talet avskr. (avser kyrkbyn), Werum sognn 1570-talet. – Sockennamnet avsåg ursprungligen kyrkbyn. Förleden innehåller möjligen ett äldre namn på Verumsån, *Wær(a), med flertydig innebörd, kanske ’den lugna’. Efterleden är → hem ’boplats; gård’.

Vesene sn, Gäsene hdVästergötland. Vijsena 1540. – Socknen har fått sitt namn efter kyrkbyn. Det innehåller i efterleden → vin ’betesmark; äng’. Förleden kan innehålla ett ord fsv. *visa ’fuktig äng; sumpmark’ e.d., motsvarande eller besläktat med fornhögtyskans wisa ’fuktig ängsmark’ och det nutida tyska Wiese ’äng’. Den småkuperade terrängen vid sockenkyrkan kan under forntiden ha inrymt vattensjuk mark.

Vessige sn, Årstads hdHalland. (jn) Wæsøghæ 1288 avskr. – Socknen har övertagit kyrkbyns namn. I förleden ingår möjligen ett äldre ånamn *Væs(a), avseende Lillån, som rinner förbi kyrkbyn och där mynnar i Ätran. Ett sådant ånamn är oklart till sin innebörd men kan möjligen hänga samman med norskans vås ’strapats, besvärlig färd (i synnerhet på sjön eller i väta och oväder)’. Efterleden innehåller ordet → hög (snarast med fda. dativ singularis), kanske med syftning på den höjd kyrkbyn ligger på.

Vessigebro tätort, Alfshögs snFaurås hdVessige snÅrstads hdHalland. – Tätorten växte ursprungligen fram kring en 1894 inrättad post- och järnvägsstation med detta namn i Alfshögs socken. Stationen fick namn efter en närbelägen landsvägsbro över Ätran som ledde till Vessige kyrkby och socken.

Veta sn, Vifolka hdÖstergötland. parochia Wetæ 1334. – Socknen har fått sitt namn från kyrkbyn. Det sammanhänger sannolikt med fvn. veit ’vattengrav; trång gata’ och norskans veita ’ränna, grav; lång fördjupning’, men den topografiska bakgrunden är obekant. Dagens landskap ger inte någon ledning.

Vetlanda kn, stad, samt snÖstra hdSmåland. mansionj [’gård’] Hveteland 1200-talets förra hälft avskr. – Namnet, äldst avseende kyrkbyn, är troligen från början ett ägonamn med betydelsen ’Veteåkern’.

vi
Ortnamn innehållande, vi, eller, ve,
/, vä, ’helig plats, kultplats’ har syftat på platser som hållits för heliga under förkristen tid. Av variantformerna är vi den vanligaste medan ve/vä har en västlig och sydlig spridning och uppträder i t.ex. det skånska → Vä och det värmländska Ve. Namnen förekommer från Skåne i söder till Jämtland i norr, således inom den germanska järnålderskulturens utbredningsområde. Vanligast är de emellertid i Östergötland, Närke och Västmanland. Förlederna utgörs oftast av namn på gudomar: Frö i → Frösve, Oden i → Odensvi, Tor i → Torsvi och Ull i → Ull(e)vi. I två östgötska Mjärdevi ingår en förvanskad form av gudomsnamnet Njärd. Även andra förleder förekommer dock, se t.ex. → Karlevi och →Kinneved. I flera fall är dessa oklara eller flertydiga som i t.ex. → Göteve, → Härnevi och → Ludgo. Ett specialfall utgör det vanliga Sked(e)vi/Skäve (t.ex. → Skedevi, → Västra Skedvi), vilka antagligen innehåller ett sammansatt ord *skædhvi. Detta ord är flertydigt men det råder ingen tvekan om att vi utgör efterleden. Nära besläktat med dessa namn är antagligen det → Skövde som uppträder minst tre gånger i Västergötland. I Norrland dominerar det osammansatta Vi. Man har räknat med att flera namn som i dag slutar på -vi egentligen innehåller en form av det fornsvenska vidher ’skog’ eller ett med detta nära besläktat ord. Det gäller för t.ex. → Medevi och → Svedvi.
Substantivet, vi,kan också uppträda som förled så vanligen i → Viby. Namn som börjar på Vi- kan också ha annat ursprung. I flera fall, som t.ex. Vilunda och Viad (av *Vihem), är det troligen ett adjektiv *vi ’helig’ som ingår. Namn som Vimossen, Visjön och Vibäcken innehåller däremot ofta en sammandragen form av trädbeteckningen vide. 

Litteratur: Thorsten Andersson: Kultplatsbeteckningar i nordiska ortnamn, i Sakrale navne. Rapport fra NORNAs sekstende symposium i Gilleleje 30.11–2.12.1990 (1992), s. 77–83; Stefan Brink, Cult sites in northern Sweden, i Old Norse and Finnish religions and cultic place-names. Based on papers read at the symposium on encounters between religions in Old Nordic times and on cultic place-names held at Åbo, Finland, on the 19th–21st of August 1987 (1990), s. 471–74; Lars Hellberg, Hedendomens spår i uppländska ortnamn, i Ortnamnssällskapets i Uppsala årsskrift 1986, s. 40–71; Jöran Sahlgren, Nordiska ortnamn i språklig och saklig belysning 6. Oäkta vi-namn, i Namn och bygd 11 (1923), s. 110–34; Elias Wessén, Minnen av forntida gudsdyrkan i Mellan-Sveriges ortnamn, i Studier i nordisk filologi 14:1 (1923), s. 1–26; Per Vikstrand, Gudarnas platser. Förkristna sakrala ortnamn i Mälarlandskapen (2001), s. 298–345.

Vi sn, tätort, Sundsvalls stadMedelpad. (i) Wy 1535. – Tätorten är framvuxen ur byn Vi, som givit namn åt socknen. Namnet innehåller → vi ’helig plats, kultplats’.

 
Vi, Norra, Södra snr,
Östergötland resp. Småland → Norra Vi och → Södra Vi.

Viad by, Grödinge snSvartlösa hdSödermanland → vi.

Vibble tätort, Västerhejde snGotland. – Ortens namn, givet efter gården Vibble (Wiffler 1608), är dunkelt. 

Viby sn, Grimstens hdNärke. (in) parrochia Vigby 1280. – Kyrkbyn har givit socknen dess namn, som i efterleden innehåller → by ’gård; by’. I förleden ingår ordet vik, syftande på läget vid en vik av Vibysjön.

Viby tätort, Gustav Adolfs snVillands hdSkåne → Gustav Adolf.

Viby by, Östra Ryds snSkärkinds hdÖstergötland → Östra Ryd.

Viby sn, Vifolka hdÖstergötland. Wibyskurusteen 1347. – Socknen har fått sitt namn från kyrkbyn. Det innehåller → vi ’helig plats, kultplats’ och → by ’gård; by’. Det i fornsvenska belägg tillagda Skurusten innehåller orden skåra och sten och åsyftar sannolikt ett kluvet flyttblock på ett gravfält norr om kyrkan. Tillägget av Skurusten till bynamnet måste från början ha haft en djup innebörd, annars skulle det inte ha traderats som en del av by- och sockennamnet. Det är emellertid i dag inte möjligt att säkert komma åt vilken roll stenen spelat i förhistorisk tid, men kombinationen med det kultiska Viby talar snarast för att också stenen varit knuten till kulten. I så fall kan jämföras med uppgifter om att just en kluven sten, knuten till Sankta Elin i Skövde, tjänat som hjälp för havande kvinnor, en föreställning som måste ha sina rötter i förkristen tid. Under medeltiden kan sedan Skurusten ha tjänat till att särskilja Viby i Vifolka härad från en annan östgötsk socken, under medeltiden kallad Vibyrydh (nu → Östra Ryd). – Bild 74.

Vibyggerå sn, Ångermanland. (De) Vibygioradh 1344. – Efterleden rå återgår på fsv. radh ’bygd’ (→ härad). Förleden, som är sammansatt av fsv. vidher ’skog’, avseende Skuleskogen, och genitiv pluralis av fsv. *byggi ’bebyggare’, dvs. ’skogsbornas’, syftar på att inbyggarna bott vid skogen.

Vibyholm gods, Årdala snVillåttinge hdSödermanland. Wibyholm 1595. – Godsets namn är bildat till det från medeltiden betygade Viby, namnet på en by på platsen. Viby, sammansatt med → by ’gård; by’, innehåller i förleden sannolikt → vi ’helig plats, kultplats’. Slottet ligger på en holme i Båven (→ holm).

Vickan tätort, Onsala snFjäre hdHalland. Huilche 1592. – Kring gården med detta namn har en tätort vuxit fram. Namnet, som genuint uttalas »Vecka», är svårtolkat. Stavning med Hv- o.d. är belagd från 1590-talet till 1800-talets slut, med V- o.d. under 1600-talet och från 1800-talets slut. Former med -l- finns belagda från tiden 1592–1613, utan -l- från 1612 och framåt. Namnet kan möjligen innehålla ett från Småland känt substantiv vilka ’obehörig gåva till en ämbetsman; bestickning, muta’ eller vara bildat till det från bl.a. Halland belagda och med nyssnämnda substantiv sammanhängande verbet vilka ’uppmuntra, göra någon villig, benägen, glad’. En sådan tolkning kräver att man bortser från de sena skrivningarna med Hv-. Avsaknaden av l i uttalet kan nog ses som en naturlig ljudförenkling, kanske i kombination med en medveten ändring på grund av de besvärande associationer namnets betydelse kan ha gett upphov till.

Vickleby sn, Algutsrums hdÖland. de …) Wekulby ca 1320 avskr. – Sockennamnet är övertaget från kyrkbyn. Det innehåller ett från flera svenska ortnamn känt fsv. *vekul, besläktat med verbet vika och med betydelsen ’något böjt’ eller ’inbuktning, liten vik’. Vad ordet syftat på i detta fall är dock oklart. Efterleden är → by ’gård; by’. 

Vidbo sn, Seminghundra hdUppland. ecclesie Witboheredhe 1298. – I ortnamnet, som är ett gammalt bygdenamn, ingår en inbyggarbeteckning vidhboar ’skogsbor’ och ordet → härad i en äldre betydelse ’bygd’. Socknens väl avgränsade centralbygd ligger omgärdad av skogsområden i anslutning till häradets allmänning. 

Viderup gods, Gårdstånga snFrosta hdSkåne. (aff) Hwidarp 1443. – Namnet är sammansatt av genitiv av det forndanska mans(bi)namnet Hwiti ’den vite’ och → torp ’nybygge’.

Vidsel tätort, Älvsby snNorrbotten. – Tätorten omfattar byarna Krongård och Brännmark, ursprungligen krononybyggen. Krongård blev 1876 kronojägarboställe med namnet Vidsel. Namnet lånades från Vidselet, ett intilliggande lugnvatten i Piteälven, varav efterleden sel ’lugnvatten i å eller älv’. Förleden tycks innehålla adjektivet vid ’bred’ o.d. Lugnvattnen närmast ovanför heter Lillselet och Bredselet.

Vietas kraftverk vid Stora Sjöfallet, Gällivare snLappland. – NamnetViedás, är givet efter älven Vietasätno, som är en äldre stavningsform av lulesam. Viedásädno (ädno ’älv’). Förleden är dunkel.

Vifolka härad hd, Östergötland. (j) Wifolchahæradh 1363. – Häradsnamnet är att sammanhålla med Viby by i socknen → Viby. Viby med dess kultplats, till vilken Skurusten kan förmodas ha hört, bör ha varit samlingsplats för häradet och gett upphov till häradsnamnet. Vifolka är genitiv av fsv. *vifolk, med tanke på de enskilda människorna i plural form. Häradsnamnet kan tolkas som ’deras härad som har sin samlingsplats (vid viet) i Viby’. Alternativt kan *vifolk ha varit en mera fast beteckning på folket som samlades på kultplatsen ifråga (jfr det med mera normal inbyggarbeteckning bildade grannhäradsnamnet → Valkebo härad). Av allt att döma har emellertid i så fall inte något bygdenamn *Vifolk utvecklats härur (jfr de engelska grevskapsnamnen Norfolk och Suffolk).

Viggen sjö, Hedemora snDalarna → Västerby.

Vik tätort, Rörums snAlbo hdSkåne. Wiigs fischeleye, (paa) Wiig 1613. – Namnet på detta ursprungliga fiskeläge avser den lilla vik av Hanöbukten där bebyggelsen ligger.

Vika sn, tätort, Dalarna. (i) Wika sokn, (i) Wikum 1357 avskr. – Tätorten består av byarna vid kyrkan. Sockennamnet är övertaget från nuvarande Kyrkbyn. Namnet innehåller ordet vik med syftning på Vikasjöns nordligaste vik vid Kyrkbyn. Eftersom namnet har plural form (jfr inl. 3.3.1), kan det tänkas att det har syftat också på någon annan närbelägen vik, kanske i sjön Runn.

Vikarbyn tätort, Rättviks snDalarna. Wijken, Wijkarebyn 1545. – Tätorten har utvecklats ur en by. Som namn på byn har förutom Vikarebyn ända in i våra dagar brukats Viken (kanske fsv. *Vik) med ursprunglig syftning på läget längst inne i den stora Rättviken eller på läget väster om den mindre Åkernäsviken. I båda fallen rör det sig om vikar av Siljan. Förleden Vikar- i Vikarbyn är flertydig. Den kan antingen vara en inbyggarbeteckning fsv. *Vika(r)karla ’vik-karlarnas, vikbornas; karlarnas, invånarnas i Vik(en)’ eller fsv. *Vikara ’vikbornas; invånarnas i Vik(en)’ (av *vikare ’vikbo’ osv.) eller också fornsvensk genitiv singularis vikar av ordet vik eller av bynamnet fsv. *Vik. I efterleden ingår by i ordets moderna betydelse.

Vikbolandet halvö, Östergötland. – Under medeltiden omtalades detta område såsom beläget mællan vika ’mellan vikarna’. Namnet Vikbolandet ’vikbornas land’ innehåller en beteckning för invånarna på halvön mellan Bråviken och Slätbaken.

Viken by, Alfta snHälsingland → Viksjöfors.

Viken sn, tätort, Luggude hdSkåne. – Socknen har sitt namn efter fiskeläget Viken (Wiigen 1570-talet), beläget vid en vik av Öresund.

Viken sjö, Vadsbo hdVästergötland. Wikan 1560. – Namnet, fsv. Vike, kan innehålla substantivet vik och då betyda ’sjön med vikarna’ och åsyfta sjöns två stora vikar. Sjön har emellertid en starkt böjd form och dess namn kan i stället vara utgånget från verbet vika och betyda ’sjön som böjer sig’.

Vikenviken vik i Vojmsjön, Vilhelmina snLappland. – Det äldsta belägget Wikenvik från 1833 avser gården Vikenäs, belägen på ett näs norr om viken. Namnets etymologi är dunkel, men förmodligen är förleden en försvenskning av ett äldre samiskt namn på viken eller näset. Vikens nuvarande sydsamiska namn Våajmoenloekte betyder ’Vojmsjöviken’.

Vikenäs bebyggelse, Vilhelmina snLappland → Vikenviken.

Viker sn, NoraHjulsjö hdVästmanland. (in) Wichir 1276. – Socknen har fått sitt namn efter en gård, som i sin tur har namn efter läget vid sjön Vikern, fsv. *Vikir ’Viksjön’.

Vikingstad sn, tätort, Valkebo hdÖstergötland. Vikyngstathom 1317. – Socknen har fått sitt namn från en bebyggelse vid kyrkan. Det innehåller i förleden mansnamnet Viking. Efterleden är → sta(d). På den plats där tätorten vuxit fram, söder om sockenkyrkan, öppnades 1873 Bankebergs järnvägsstation vid Östra stambanan. Stationens namn ändrades 1927 till Vikingstad.

Viklau sn, Gotland. Wiclawü 1300-talet avskr. → Lau.

Vikmanshyttan tätort, Hedemora snDalarna. Wijkmansshytto 1535. – Tätorten är framvuxen ur ett brukssamhälle. I förleden ingår mansnamnet fsv. Vikman. Efterleden innehåller hytta ’smältugn för metallframställning’. 

Viksjö sn, Ångermanland. Wijksiöönn 1591 (avser byn). – Socknen har fått sitt namn efter byn Viksjön. Bynamnet avsåg ursprungligen den norr om byn liggande sjön Viksjön. Förleden har enligt den äldsta skrivningen associerats med ordet vik, men detta passar sakligt sett inte, då Viksjön har mycket jämna stränder utan någon enda egentlig vik. Förleden utgör snarast en omtolkning av något annat ord, dock ovisst vilket.

Viksjöfors tätort, AlftaOvanåkers snrHälsingland. Wiksjöforss manufakturverk 1864. – Tätorten har utvecklats kring en år 1899 inrättad järnvägsstation, namngiven efter en mindre bebyggelse. Förleden motiveras av läget vid Viksjöns södra strand. Sjön har fått namn efter Viken (in Wiik 1497), en på dess norra sida i Alfta socken belägen by. Bynamnet syftar i sin tur på en av vikarna vid byn. Med efterleden i Viksjöfors avses (en av) forsarna i den genom tätorten rinnande Viksjöströmmen.

Viksjön sjö, AlftaOvanåkers snrHälsingland → Viksjöfors.

Viksta sn, Norunda hdUppland. parochie Wixstathum 1299. – Sockennamnet är övertaget från kyrkbyn. Det kan i förleden innehålla genitiv av mansnamnet fsv. Vigh eller substantivet vik, syftande på en forntida vik av Vendelån söder om byn. Efterleden innehåller → sta(d).

Viksäng stadsdel, Västerås stadVästmanland. – Namnet avsåg ursprungligen en kronan tillhörig äng vid en vik av Västeråsfjärden (Vick engen 1544, Wiksäng 1648), dit Västmanlands regemente förlades 1906 (jfr → Salbohed).

Vilhelmina kn, sn, tätort, Lappland. – Namnet är givet efter Gustav IV Adolfs maka Fredrika Dorotea Vilhelmina, jfr → Fredrika, → Dorotea. Det ersatte 1804 ett äldre Volgsjö, givet efter sjön vid vilken kyrkbyn är belägen. Sjönamnet är en försvenskning av en äldre form av sjöns sydsamiska namn Vualtjere. Detta namn är en sammandragning av en bildning till verbet vuelkedh ’fara, avresa’ och jaevrie ’sjö’. Platsen var viktig för samernas vårflyttning.

Villands härad hd, Skåne. (A) Wetlandi 1135. – Villand, som är ett gammalt bygdenamn, är sammansatt med det i bygde- och landskapsnamn vanliga → land. Förleden har däremot inte fått någon definitiv tolkning. I allmänhet anknyts den till våt och väta, syftande antingen på den centralt belägna Ivösjön, på Skräbeån, Ivösjöns avlopp, eller på allmän sjörikedom. Bl.a. har antagits att Ivösjön har hetat fda. *Vætli, genitiv *Vætla. Ett antaget *Vætlaland utvecklas naturligen till Vætland. Jfr → Vättle härad.

Villberga sn, Trögds hdUppland. (in) parochia Vilaberghum 1299. – Socknen har namn efter nuvarande Villbergaby, tidigare Villberga, belägen ca 1,5 km norr om kyrkan. Efterleden innehåller berg (om den plurala formen se inl. 3.3.1). Förleden kan innehålla ett fornsvenskt *vil ’anordning för djur- eller fiskfångst’, besläktat med det i norska dialekter uppträdande vel ’redskap för t.ex. fiske’. Den ursprungliga namnbäraren torde vara att söka vid Villbergaby; kanske avsåg namnet från början ett berg i södra delen av bytomten.

Villie sn, Ljunits hdSkåne. (de) Villøghe 1364 (avser kyrkbyn). – Sockennamnet är lånat från kyrkbyn (Södra Villie); redan vid 1400-talets början bestod den ursprungliga byn av två delar, Norra och Södra Villie. Namnet innehåller i efterleden → hög. Förleden är oklar, kanske adjektivet vild, dock i så fall med oviss syftning.

Villola gd, Viksjö snÅngermanland. Wilhola 1761. – Namnet på gården, som ligger i Viksjö finnmark (jfr inl. 4.1), är ursprungligen finskt. Det är en bildning till personnamnet Vilho (motsvarande svenskans Vilhelm) eller till ett därtill bildat släktnamn Vilhu(i)nen (jfr → -nen) med tillägg av en boplatsangivande ändelse -la. Släktnamnet, som är känt i Finland sedan 1500-talet, förekommer främst i de trakter varifrån den skogsfinska migrationen till mellersta Sveriges finnbygder utgick.

Villshärad tätort, HarplingeSöndrums snrHalmstads hdHalland. (j) Welssett 1524. – Tätorten har utvecklats ur en by. Förleden innehåller troligen genitiv av ett mansnamn, kanske fda. Wigil. Efterleden är → ryd ’röjning’. Omtolkningen till härad ägde rum redan på 1500-talet.

Villstad sn, Västbo hdSmåland. Ecclesie (de) Wiuilstadum 1268. – Socknen har fått sitt namn efter kyrkbyn. Namnets förled har föreslagits vara ett personnamn fsv. *Vivel motsvarande fvn. Vífill. Efterleden är → sta(d).

Villåttinge härad hd, Södermanland. Wilattunge 1275. – Häradsnamnet, fsv. Vilattunger, är sammansatt av fsv. attunger ’åtting, åttondel av ett hundare’ (jfr → hundare) och fsv. vilder, motsvarande fvn. villr, här i den gamla betydelsen ’förvillad, vilsekommen’. Under senare delen av medeltiden räknades Villåttingen till Österrekarne hd, men den antas tidigare ha utgjort en åtting med en mer fristående, självständig ställning i Oppunda härad och därför benämnts ’den förvillade, vilsekomna åttingen’. Senast från 1600-talet har området räknats som ett särskilt härad.

Vilshult tätort, Kyrkhults snListers hdBlekinge. Wielsholdt 1612. – Tätorten har vuxit fram i anslutning till byn Vilshult. Namnets efterled är → hult. Förleden innehåller sannolikt ett äldre namn på den intilliggande sjön Långasjön, fda. *Wilsø. Förleden i sjönamnet, ett fda. *wil, har snarast betydelsen ’anordning för fiskfångst’.

Vilske härad hd, Västergötland. Vilskæhæræd 1200-talets slut. – Namnet innehåller liksom namnet på grannhäradet → Laske härad sannolikt en personbeteckning i genitiv pluralis (eventuellt ett motsvarande adjektiv i bestämd form). Dess etymologi är oklar. Det har antagits innehålla det vill- som ingår i fsv. villemark ’vildmark, ödemark’ och fvn. villiskógr ’vildskog’. I så fall är Vilska- snarast att förstå som en inbyggarbeteckning, ’vildmarksborna’. I häradet finns stora ljungmarker och vidsträckta mossar.

Vilske-Kleva sn, Vilske hdVästergötland. Wilsskæcleuom 1320. – Socknen har fått sitt namn från kyrkbyn Kleva. Det plurala (se inl. 3.3.1) ortnamnet innehåller dialektordet klev ’bergsklyfta; trång bergsstig; brant backe eller klippa’. Byn ligger vid en brant sluttning nedanför Mösseberg. Sedan 1889 är socknens officiella namn Vilske-Kleva. Det tillagda häradsnamnet Vilske, som också förekommer ett par gånger under medeltiden, särskiljer denna socken från → Kinne-Kleva socken i samma landskap.

Vilunda bostadsområde, Upplands-Väsby kn (f.d. by, Hammarby snVallentuna hdUppland) → vi.

Vimmerby kn, stad, Småland. Vimarby 1354. – Stadens namn är övertaget från en by som tidigare legat på platsen och som i sen tid benämnts Bondeby(n). Namnet Vimmerby innehåller i förleden ett äldre namn på Stångån, vilket troligen lytt *Vima, och i efterleden → by ’gård; by’. *Vima får uppfattas som en sammansättning med fsv. a ’å’ i efterleden. Förledens *Vim- är troligen besläktat med verbet vimla, och ånamnet betyder då ’den krokiga ån’, syftande på Stångåns krök vid Storebro.

vin Namnen på -, vin, har liksom de på -hem huvudsakligen västlig utbredning i Sverige. De anträffas i norra Halland, Västergötland (där de är särskilt vanliga, framför allt i f.d. Skaraborgs län), Bohuslän. Dalsland, södra Värmland, Jämtland, Medelpad och Ångermanland. Ett kanske hithörande namn utanför detta utbredningsområde är bynamnen Skeen i Annerstads sn i sydvästra Småland. Talrikast är namntypen företrädd i Norge, där den räknar ett tusental representanter. Danmark har två säkra hithörande namn.

Namntypen tycks ha varit produktiv mycket länge. De äldsta namnen anses ha tillkommit redan vid vår tideräknings början, de yngsta omkring tusen år senare.

Ortnamnselementet, vin, har av ålder sammanhållits med got. winja, belagt i bibelöversättningen från 300-talet, och med fht. winne, båda med betydelsen ’betesmark’. Namnen på vin har med denna bakgrund alltså betecknat betesmarker. Främst är det då fråga om ägonamn, alltså namn på ägor som har hört till äldre bebyggelser. Exempel på sådana namn är de västgötska Kälvene till kalv och Söne till so, avseende inhägnader, hagar för husdjur. Bland vin-namnen finns också naturnamn. Ett sådant är Gäsene ( Gäsene härad), också det i Västergötland. Detta namn syftar primärt på bete för vildgäss. Namn på vin kan med denna syn normalt inte tjäna till bildning av primära bebyggelsenamn. Det har diskuterats om vin vid ortnamnsbildning kan ha haft betydelsen ’gård’. Möjligen skulle man kunna tänka sig att vin i ett område med talrika vin-namn sekundärt kunde ha tagits i bruk för att direkt bilda bebyggelsenamn, så som ibland antas för andra frekventa ortnamnselement, t.ex. hult ’skog’. En sådan utveckling är svår att underbygga, men den är inte utesluten. Normalt betraktas emellertid vin-namnen enligt traditionell syn som ursprungliga ägo- och naturnamn.

Vid sidan av vin förekommer det avljudande ty. Wonne, i dag med betydelsen ’lust, glädje’ (fht. wunnia, wunna), och detta syftar liksom vin primärt på betesmark. Betydelsen ’betesmark’ kan inte vara sekundär till den för Wonne angivna abstrakta betydelsen. Det förhåller sig av allt att döma precis tvärtom. Namnelementet vin och ty. Wonne förknippas med lövsprickningen på våren och med boskapens bete. Det rör sig då om djurens lust, begär att njuta av färskt bete, vartill den moderna betydelsen av Wonne är att betrakta som sekundär. Tysk forskning tar i detta sammanhang främst fasta på löv som bete och foder, men snarast är det väl så att gräs och löv, hö och torkat löv, kompletterar varandra, så som är fallet inom lövängsbruket. Det förtjänar att nämnas att det grekiska ord som översätts med got. winja betyder dels ’bete, betesmark’, dels ’bete, foder’.

Mot den här presenterade mera traditionella synen på vin har på sistone framförts en radikalt avvikande uppfattning, som betraktar en betydelse ’betesmark, äng’ som sekundär. Elementet vin sammanhålls då inte med got. winja, fht. winne utan sammanställs med verbet fvn. vinna ’arbeta, uträtta’ m.m. och det härtill bildade substantivet vinna f. ’(jord)arbete’. Grundbetydelsen hos vin får då antas vara ’något som uppnås genom arbete’, konkretiserat som ’något som uppnås genom arbete i skog, borthuggning av skog’, varav i sin tur ’öppen plats i skog’ &gt; ’äng, betesmark’. Nyligen har, med samma utgångspunkt, föreslagits att vin betytt ’röjning’ och som ortnamnselement avsett en bosättning (gård) på röjd mark. I vissa -vin-namn, tillkomna i ett senare skede av den långa period som vin varit produktivt, skulle det dock vara möjligt att räkna med att elementet kunnat ha den i så fall sekundära betydelsen ’äng, betesmark’.

Namnleden -vin har genom olika ljudutvecklingar reducerats; bl.a. har dess v oftast fallit, liksom i många fall också n. Dess i i en stor del av namnen – i dem av hög ålder – omfärgat vokalerna a, o och u i förra sammansättningsleden till respektive ä, ö och y.

Förlederna i -vin-namnen, här för Sveriges vidkommande exemplifierade med västgötska namn, är av skiftande slag, dock aldrig personnamn. De åsyftar huvudsakligen terrängformationer: det västgötska Jättene (fvn. gátt ’dörröppning’, svenska dialekters gåt med bl.a. betydelsen ’inskärning, trångt mellanrum’), → Knätte (dialektordet knatt ’kulle’, → Slädene (ett ord motsvarande norska dialekters slad ’sluttning’), → Tengene (svenska dialekters tånge ’lång smal udde’), markbeskaffenhet: → Remmene (svenska dialekters ramm träsk’), → Vesene (fsv. *visa ’fuktig äng: sumpmark’ e.d.), belägenhet vid vatten: de västgötska Nöre (nor ’förträngning i vattendrag’) och Äne (ordet å), vegetation: de västgötska Häggene (trädbeteckningen hägg) och Töve (svenska dialekters tov ’tovigt gräs’), djurbeteckningar: → Gäsene härad (gås, fsv. gas), → Kälvene (kalv), → Söne (so) och adjektiv: Bredene i Värmland och Västergötland (bred), → Rödene (röd). Bland de norska vin-namnen finns flera exempel på sådana med gudanamn i förleden, t.ex. Frøysin, Ullarin (gudanamnen fvn. Freyr respektive Ullr). I Sverige finns inga säkra exempel på förleder med anknytning till den hedniska kulten i den aktuella namntypen.

Litteratur:, Thorsten Andersson Nordiska bebyggelsenamn ur språklig synvinkel, i Namn och bygd 103 (2015), s. 9–34; Lars-Erik Edlund, Mellan väst och öst. Det jämtska språkområdet över tid ur ett nordiskt perspektiv, i Jämtland och den jämtländska världen 1000–1645 (2011), s. 43–90; Lennart Elmevik, Höra och Fridene. Till tolkningen av ett par svenska vin-namn och något om grundbetydelsen hos namnelementet, i Namn. Hyllningsskrift till Eva Brylla den 1 mars 2004 (2004), s. 27–34, dens., Några tankar om ortnamnselementen -vin och -lösa, i Namn och bygd 102 (2014), s. 217–20; Gösta Franzén i Nordisk kultur 5. Ortnamn (1939), s. 132–33; Per Hovda, Vin II, i Kulturhistoriskt lexikon för nordisk medeltid 20, sp. 77–85; Staffan Fridell, Skeen, i Namn och bygd 98 (2010), s. 148–50; Valter Jansson, Nordiska vin-namn. En ortnamnsgrupp och dess historia (1951); Bengt Pamp, Ortnamnen i Sverige. 5 uppl. (1988), s. 31–32; Harry Ståhl, Ortnamn och ortnamnsforskning. 2 uppl. (1976), s. 73–76; dens., Recension av Valter Jansson, Nordiska vin-namn, i Arkiv för nordisk filologi 67 (1952), s. 227–32.

Vinberg sn, tätort, Faurås hdHalland. ecclesie Windbyerghe 1330-talet. – Tätorten har uppstått vid en år 1894 inrättad post- och järnvägsstation. Denna anlades på mark till byn Töringe men namngavs efter socknen. Sockennamnet är övertaget från kyrkbyn. Förleden tycks vara vind ’blåst’. Efterleden utgörs av det halländska bjär ’berg’, vilket också framgår av dialektuttalet »Vinnbjär». Namnet bör äldst ha syftat på att berget vid kyrkbyn varit utsatt för vind och blåst.

Vindeln kn, , tätort, Degerfors snVästerbotten. – Kommunen har sedan 1969 hetat Vindeln. Det tidigare namnet var → Degerfors. Kommunens centrum ligger i tätorten Vindeln, som utvecklats ur byn Degerfors. Den i byn år 1892 inrättade järnvägsstationen fick namnet Vindeln för att förväxling med stationsnamnet Degerfors i Värmland skulle undvikas. Poststationsnamnet ändrades 1904 av samma skäl från Norra Degerfors till Vindeln. Järnvägs- och poststationsnamnet lånades från den intilliggande älven, också kallad Vindelälven, i lokalt språkbruk dessutom Vindelån. Namnet, som i ett och samma arbete från 1600-talets förra hälft skrivs Venan, Vendela och Vindela, sammanhänger säkerligen med substantivet vindel ’slinga, släng’ och verbet vindla ’gå i vindlar, slingra sig’ med syftning antingen på en större sträcka av älven eller på en enstaka slinga. En annan, dock mycket osäker möjlighet är att älven – fortfarande med samma betydelse – ursprungligen har hetat *Venda, *Vinda eller *Vænda ’älven som slingrar sig, kröker sig’. Till ett sådant älvnamn kan sjönamnet → Storvindeln (Windelen före 1645) vara bildat, och detta kan i sin tur ha gett upphov till älvnamnsvarianterna Vindeln, Vindelån och Vindelälven. Älvens umesamiska namn Vidduoljiennuo på det övre loppet och Vyöddale på det nedre loppet återgår på det svenska namnet. Efterleden ie(d)nuo betyder ’älv’.

Vindelån älv i Lappland och Västerbotten→, Vindeln.

Vindelälven älv i Lappland och Västerbotten→, Vindeln.

Ving, Norra, Södra snr, Västergötland → Norra Ving och → Södra Ving.

Vinga ö, Styrsö snAskims hdVästergötland. Hwynggæ 1496. – Önamnet har sammanställts med ett i äldre danska förekommande verb hvinge ’rasa, larma; sno, vrida’. Det skulle då betyda ’holmen där det virvlar och skummar av stormar och brusande vågor’.

Vingåker
se→, Västra Vingåker

Vinköl sn, Skånings hdVästergötland. Winkilsokn 1370 avskr. – Sockennamnet är lånat från kyrkbyn. Det innehåller möjligen en gammal inhemsk motsvarighet, fsv. *vinkil ’böjning, krök’, till det från medellågtyskan inlånade ordet vinkel. Namnet kan åsyfta en bäckkrök eller annan terrängformation. Den från mitten av 1600-talet betygade skriftformen Vinköl beror på association med ordet köl.

Vinne å å, Färlövs snÖstra Göinge hdSkåne → Vinnö.

Vinnerstad sn, Aska hdÖstergötland. Windistadha sokn 1382. – Socknen har fått sitt namn från kyrkbyn. Namnets efterled är → sta(d). Förledens innebörd är oviss.

Vinninga tätort, Sävare snKinnefjärdings hdVästergötland. Winninga 1812 (avser en gästgivargård). – Tätorten är framvuxen kring en järnvägs- och poststation, inrättad 1874. Namnet, som närmast tycks ha övertagits från en närbelägen gästgivargård, innehåller säkerligen dialektens bestämda form av ordet vinning, här snarast i en från Östergötland känd betydelse ’nyodling’.

Vinnö tätort, Färlövs snÖstra Göinge hdSkåne. Winde 1584. – Tätorten har vuxit fram i anslutning till gården Vinnö. Dess namn innehåller troligen ett äldre namn på den förbiflytande Vinne å, fda. *Winda ’den vindlande’. Åns övre lopp är starkt slingrande. Först på 1800-talet börjar ändelsen -ö dyka upp i skrift.

Vinslöv sn, tätort, Västra Göinge hdSkåne. ecclesie Withingsløff 1299 avskr., (i) Wynssløuæ saangn 1448. – Socknen har sitt namn från kyrkbyn (nu en tätort). Det innehåller i förleden troligen ett forndanskt *withing ’skogsbo’, kanske använt som mansbinamn. Efterleden är → löv.

Vintrosa sn, tätort, Örebro hdNärke. (De) Vintrusum 1314? – Socknen har fått sitt namn efter en nu försvunnen gård, som legat vid kyrkan. Namnet är flertydigt. Möjligen innehåller det dativ pluralis av ett ord motsvarande fvn. vetrarhús ’hus som man uppehåller sig i på vintern’. Tätorten, belägen nordöst om kyrkan, har vuxit upp kring järnvägslinjen och den år 1875 öppnade poststationen.

Vinälven by, Hackås snJämtland → Hackås.

Vinäs tätort, Mora snDalarna. Viness 1541. – Tätorten utgörs av en by. Förleden innehåller sannolikt svenska dialekters vin ’fågellek, lekplats för skogsfågel’. Orrar har ända in i vår tid varit vanliga vid Vinäs, vars invånare för övrigt på skämt har kallats för orrar. Efterleden näs har troligen syftat på hela det stora näset mellan Vikaviken i söder och Saxviken i norr, båda i Siljan.

Vinö ö och by, Misterhults snTunaläns hdSmåland. – Winø ca 1300. – Namnets förled är sannolikt dialektordet vin ’fågellek, lekplats för skogsfågel’. Efterleden är ö. Namnet syftar i så fall på att lekplatser för skogsfågel har funnits på ön.

Vinön ö i Hjälmaren, Lännäs snAskers hdNärke. (i)uinyu (med runor, dvs. i Vinøiu) troligen 1000-talet, (ij) Winø 1384. – Namnet innehåller i förleden sannolikt dialektordet vin ’fågellek, lekplats för skogsfågel’, eventuellt också ’fisklek’. Efterleden är ö.

Vireda sn, Norra Vedbo hdSmåland. (de) Wirydh 1323. – Kyrkbyn har givit socknen dess namn, som är flertydigt. Namnets förled kan vara → vi ’helig plats, kultplats’. En annan möjlighet är att ett namn på Viredasjön (Wireda Siön 1680-talet), bildat till ett fornspråkligt *vira ’vrida, sno’, skulle kunna ingå. Häremot talar att sjön inte har den formen att ett sådant namn skulle vara motiverat. Efterleden är → ryd ’röjning’.

Virestad sn, Allbo hdSmåland. (jnnan) Wighirstadha sokn 1399. – Kyrkbyn har givit socknen dess namn, som i förleden har ansetts innehålla ett mansnamn fsv. *Vighir. Efterleden är → sta(d).

Virihávrre fjällsjö i Padjelanta nationalpark, Jokkmokks snLappland. Wäres Jaur 1559. – Det lulesamiska namnet, med försvenskad stavning Virihaure, återgår på *Vijrehávrre, en sammandragen form av vijres ’vid(sträckt)’ och jávrre ’sjö’. 

Virke sn, Harjagers hdSkåne. (in) Wirkøghe 1358 avskr. – Socknen har sitt namn från kyrkbyn. Det är ursprungligen en sammansättning med efterleden → hög. Förleden är ordet virke i en i danska ortnamn förekommande betydelse ’försvarsanläggning’. En försvarsanläggning kan ha legat på en strax norr om kyrkbyn belägen kulle.

Virsbo tätort, Ramnäs snSnevringe hdVästmanland. Huirssbodha 1621. – Tätorten består dels av det väster om Virsbosjön belägna Virsbo bruk, grundat ca 1620, dels av stationssamhället Virsbo öster om Virsbosjön, vilket vuxit fram kring en järnvägsstation öppnad 1876. Namnets förled är oklar. Efterleden innehåller pluralis av → bod.

Virserum sn, tätort, Aspelands hdSmåland. (in) parrochia Widisrum 1278. – Tätorten har namn efter socknen och järnvägsstationen Virserum. Stationen har fått sitt namn efter sitt läge vid Virserums by och kyrka. Sockennamnet är i sin tur övertaget från kyrkbyn. Det innehåller i förleden sannolikt ett äldre namn på Virserumssjön, fsv. *Vidhir ’den vida, öppna sjön’, och i efterleden → rum ’öppen plats’.

Visby stad, Gotland. Wysby 1200-talets senare hälft, (.j.) Wj, (.i.) Wi 1300-talets mitt (Gutasagan). – Som Gutasagan meddelar, har platsen ursprungligen hetat endast Vi ’helig plats, kultplats’ (→ vi). I samband med att staden växte fram har tillfogats ett → by som i de nordiska fornspråken kunde betyda såväl ’by’ som ’stadssamhälle’. Förledens genitivform innebär att man måste räkna med att det är ett ortnamn Vi som ingår, något som alltså stödjer Gutasagans uppgift om ett Vi »firj nidhan clintu» ’nedanför klinten’, en lägesbeskrivning som passar utmärkt på Visby. Den tyska versionen av Gutasagan uppger dessutom direkt att Visby tidigare hetat Vi. Om detta namn syftat endast på en helig plats eller också på en bebyggelse låter sig tills vidare inte avgöras. Från andra tolkningar av namnet Visby, liksom från försöken att placera Gutasagans Vi i → Hellvi, kan bortses.

Visingsborg gods, Visingsö snVista hdSmåland. Wisingzborgh 1562. – Det på 1500-talet anlagda Brahefästet har namn efter ön → Visingsö.

Visingsö ö, sn, Vista hdSmåland. Visinshø 1240 avskr., (Datvm)Wisinsø 1267. – Socknen har fått namn efter ön. Namnets ursprungliga form har sannolikt varit fsv. Visinsø. Förleden tycks innehålla ett fsv. *vīsin eller ett ortnamn *Vīsin med betydelsen ’det av sidlänt sankmark uppfyllda området’, syftande på de sidlänta stränderna vid öns smalaste del. Efterleden är ö.

Viskafors tätort, Kinnarumma snMarks hdVästergötland. Viskafors 1758. – Tätorten, tidigare ett industrisamhälle, återgår på det år 1757 grundade Viskafors järnbruk. Namnet syftar på läget vid en fors i ån → Viskan.

Viskan å, HallandVästergötland. – Ånamnet, fsv. *Visk, är flertydigt. Det kan betyda ungefär ’vattnet, ån’, men det kan också tänkas åsyfta sankängar eller sumpmarker (jfr tyskans Wiese ’sankäng, fuktig ängsmark’) eller buktande lopp. Se vidare → Viske härad.

Viske härad hd, Halland. Vviskærdal ca 1300, (j) Wischaheret 1420. – Häradets gamla namn, Viskardal, är ett namn på bygden i Viskans nedre dalgång. Viskar- är genitiv av åns gamla namn, *Visk (→ Viskan). Det gamla bygdenamnet ersattes så småningom av en till detta bildad form med fda. hærath och utan dal, Viska hærath.

Vislanda sn, tätort, Allbo hdSmåland. Væslande Sokn 1482. – Kyrkbyn har givit socknen dess namn, som i förleden kan innehålla ett ord för sankmark, identiskt eller besläktat med dialektordet vesa ’dy, gyttja’. Efterleden är → land. Tätorten, belägen nordöst om kyrkbyn, har vuxit upp kring post- och järnvägsstationen, som öppnades för trafik 1863.

Visnum sn, Visnums hdVärmland. Wisnhem 1248. – Namnet har ursprungligen sannolikt avsett en bygd och har också tagits i bruk som häradsnamn (→ Visnums härad). Det innehåller det till innebörden oklara ånamnet Visman och → hem i betydelsen ’bygd’. Sockennamnets form med -sn- i stället för -sm- beror på en önskan att undvika två närstående m (*Vismum).

Visnums härad hd, Värmland. Wisneem 1300-talets slut. – Visnum är ett bygdenamn, som kommit att brukas som både härads- och sockennamn. Se → Visnum.

Visnums-Kil sn, Visnums hdVärmland. (de) ecclesia Kile 1334. – Nära sockenkyrkan ligger gården Kilsby (förr kallad Kilen). Denna har sitt namn efter läget invid den djupt inträngande, kilformiga Vänervik som efter gården och socknen kallas Kilsviken. Sockennamnet kan vara givet efter gården Kilsby eller återgå på ett äldre bygdenamn *Kil, givet efter viken. Visnums-, efter läget i Visnums hd, tillades 1886 i syfte att skilja socknen från → Stora Kil.

Vissefjärda sn, tätort, Södra Möre hdSmåland. parochie Wesøfiordha, (circa) [’vid’] parochiam Wesefiordha 1349 avskr., (j) Vesefiærdhæ sokn 1355. – Sockennamnet går tillbaka på ett äldre *Vesefjärden, vilket med all sannolikhet syftat på nuvarande Kyrksjön eller en vik därav. Till grund för förleden ligger dialektordet vesa ’dy, gyttja’. Ordet kan ingå direkt i namnet eller också via ett äldre namn *Vesa ’den dyiga’ på Lyckebyån, ett vattendrag som rinner genom sjön. Efterleden innehåller fjärd, här snarast i betydelsen ’större sjövik’. Sockennamnet kan syfta på kyrkans läge vid *Vesefjärden eller gå tillbaka på ett äldre namn på byn Kyrkeby. En annan möjlighet är att namnet redan tidigt har blivit bygdenamn och i den egenskapen överförts på socknen. Från 1500-talet vet man att Möre var indelat i 24 fjärdingar, varav en hette Vissefjärda. Namnets nutida form på -a återgår sannolikt på en inbyggarbeteckning *vesofiærdhar ’vissefjärdabor’ i sammansättningen Vissefjärda socken.

Visseltofta sn, Västra Göinge hdSkåne. Vislætoftæ 1372. – Sockennamnet, som är lånat från kyrkbyn, innehåller i förleden troligen ett äldre ånamn, fda. *Visla, på den genom kyrkbyn rinnande Lillån. Detta namn kan vara en adjektivbildning till ett ord *visa ’sankmark’ och betyda ’ån som kommer från eller rinner genom ett sankt område’. Efterleden innehåller toft, en sidoform till → tomt.

Vist sn, Redvägs hdVästergötland. Wisth 1492. – Socknen har fått sitt namn från kyrkbyn. Det kan innehålla fsv. vist i betydelsen ’vistelseort, hemvist’ eller, kanske troligast, fsv. *vist ’åkrök’. Vists kyrka ligger nära Ätran, som på denna plats har mycket vindlande lopp.

Vist sn, Hanekinds hdÖstergötland. Wist 1333. – Socknen har sannolikt fått sitt namn från en bebyggelse vid kyrkan. Det kan innehålla fsv. vist i betydelsen ’vistelseort, hemvist’ eller, kanske troligast, ett fsv. *vist ’åkrök’. Stångån gör en mycket markerad krök nära Vists kyrka. Under medeltiden kallades socknen också Husaby (→ husaby) efter en gård vid kyrkan.

Vista härad hd, Småland. (in) Wyst 1291. – Vist är ett av de »land» i → Småland som inordnats som distrikt i häradsindelningen. Namnet har antagits innehålla fsv. *vist ’åkrök’, syftande på en krök i Röttleån nära Reaby söder om Gränna, känt som medeltida tingsplats. Namnet på den gamla samlingsplatsen får då antas ha överförts på »landet» (jfr → Handbörds härad, → Jönåkers härad). Häradsnamnet kan emellertid också innehålla fsv. vist i betydelsen ’vistelseort, hemvist’ (jfr → Viste härad), också det från början snarast syftande på en samlingsplats.

Viste härad hd, Västergötland. Vistæhæræd 1200-talets slut. – Viste syftar säkerligen på en samlingsplats, fsv. *Vist, som dock inte kunnat lokaliseras. *Vist har antagits innehålla fsv. vist i betydelsen ’vistelseort, hemvist’ eller fsv. *vist ’åkrök’.

Vistorp sn, Vartofta hdVästergötland. Wistathorp 1391. – Socknen har fått sitt namn från kyrkbyn. Det innehåller → torp ’nybygge’ och i förleden kanske genitiv av ett mansnamn fsv. *Viste.

Visttasvággi fjälldal, , Kiruna stadLappland. – Namnet är sammansatt av en bildning till det nordsamiska verbet vistit ’springa omkring efter svamp o.d. (om renar och kor)’ och vággi ’fjälldal’.

Vistträsk tätort, Älvsby snNorrbotten. – Tätorten är namngiven efter sjön Vistträsket. Förleden, som även förekommer i andra namn i trakten har sannolikt sitt ursprung i umesam. visstie ’renlav’ med syftning på att omgivningarna varit rika på renlav.

Vitaby sn, tätort, Albo hdSkåne. (apud) Whiteby vicum [’gård, by’] ca 1200 sen avskr., Huiddeby Sogenn 1552. – Sockennamnet är givet efter kyrkbyn. Det innehåller i förleden troligen ett äldre namn, bildat till adjektivet vit, på den strax söder om kyrkbyn flytande Mölleån. Efterleden är → by ’gård; by’. Tätorten, sydväst om kyrkbyn, har vuxit fram kring en järnvägsstation, öppnad 1901.

Vitsand sn, Fryksdals hdVärmland. – Socknen, som bröts ut ur Fryksände socken 1825, har sitt namn efter en gård vid kyrkan (Huitesanndh 1653). Det åsyftar gårdens läge vid sjön Övre Brockens ljusa sandstrand.

Vitsaniemi by, Hietaniemi snNorrbotten. Wissanimj 1539. – Det meänkieliska namnet, lokalt även i formen Vittaniemi, har betydelsen ’Risudden’. Det anförda äldsta belägget återgår på en äldre form av förleden. Vid järnvägens tillkomst under 1910-talet överfördes namnet i översatt form på stationen, varefter Risudden blivit svensktalandes namn på byn.

Vittangi tätort, Kiru, na stadLappland. – Tätortens namnVittangisuanto (skrivet Visanusuj 1553), ett lugnvatten (meänk. suanto) vid Vittangiälvens utlopp i Torneälven. Namnet är en svensk form av meänk. Vittanki (→ -nki), som i sin tur återgår på en äldre form av byns nordsamiska namn Vazáš, i lokalt bruk Važás. Vittangi är även namn på det lokala skogssamiska renskötselområdet. Namnets betydelse och ursprungliga syftning är inte kända.

Vittaryd sn, tätort, Sunnerbo hdSmåland. (J) Hwitaridh 1399, (in) Hwitarøør 1402. – Kyrkbyn (Hvitarør 1389) har givit socknen dess namn, som av beläggen 1389 och 1399 att döma bör uppfattas som ett urspårat Hvitarør. Efterleden är i så fall rör ’röse’, troligen avseende en stenlabyrint, som ligger norr om kyrkan. Förleden är antingen adjektivet vit med oviss syftning eller personnamnet fsv. Hvite ’den vite’. Tätorten, som är belägen sydöst om kyrkbyn, har vuxit fram vid den år 1899 öppnade järnvägslinjen och poststationen. 

Vittene gd, Norra Björke snVäne hdVästergötland. Hwidenæ 1495, Hwitene 1550. – Ortnamnets förled synes ha utgått från adjektivet vit, fsv. hviter, kanske direkt med syftning på vit eller ljus växtlighet eller indirekt till ett ännu äldre ortnamn innehållande Hvit-. Efterleden innehåller → vin ’betesmark; äng’. Vid Vittene, där forntida gravar finns, påträffades under 1990-talet en mycket stor guldskatt.

Vittinge sn, tätort, Torstuna hdUppland. (de) Hwitunge 1344. – Sockennamnet, givet efter kyrkbyn, är en bildning med → -inge till ett ortnamn innehållande adjektivet vit, kanske avseende en försvunnen sjö nära kyrkan. Tätorten, som är belägen ca en halvmil nordöst om kyrkbyn, har vuxit fram kring en järnvägsstation vid norra stambanan och ett där beläget tegelbruk.

Vittjärv tätort, Överluleå snNorrbotten. Wikerff 1539, Vitierff 1556, Witzierff 1580. – Orten är namngiven efter den sjö, nuvarande Vittjärvsträsket, vid vars utlopp bebyggelsen ligger. Av de anförda skrivformerna är den äldsta troligen en felskrivning. Namnets förled innehåller sannolikt ett meänkieliskt vitta ’ris, vidja’, en form som utvecklats ur fi. vitsa med samma betydelse. Den från vitsa utgående formen har bevarats i det lokala svenska uttalet. Efterleden är en svensk återgivning av meänk. järvi ’sjö’.

Vittsjö sn, tätort, 

Vittskövle sn, gods, Gärds hdSkåne. (de) Withskyflæ 1300-talets mellersta del. – Sockennamnet är givet efter kyrkbyn. Det kan vara sammansatt av fda. with ’skog’ och en bildning till verbet skövla i betydelsen ’konfiskera’ alltså ’konfiskerad (ev. skövlad) skog.

Vojakkala, Nedre, Övre byar, 

Vojmsjön sjö, Vilhelmina snLappland → Vojmån.

Vojmån biflöde till Ångermanälven, Vilhelmina snLappland. – Namnet är en försvenskning av sydsam. Våajmoe, som även är det sydsamiska namnet på Vojmsjön (Veimosior 1273). Det samiska namnet återgår i sin tur kanske på ett namn, bildat till ett med norskans veima ’göra svängande rörelser’ besläktat ord, åsyftande Vojmåns slingrande nedre lopp. Jfr → Vemdalen.

Vollsjö sn, tätort, Färs hdSkåne. ecclesie Waløso 1358. – Socknen har sitt namn efter kyrkbyn. Det är en ursprunglig sammansättning med vall ’slät, gräsbevuxen mark’ och → lösa ’glänta; äng’, senare ombildad till sjö (Walsiø Sognn 1570-talet). Tätorten har vuxit fram kring kyrkbyn och en nordöst därom belägen järnvägsstation, öppnad 1866.

Vomb sn, Färs hdSkåne. (in) Wam 1330 avskr. – Sockennamnet, som ursprungligen avsåg kyrkbyn, innehåller antingen dativ pluralis (se inl. 3.3.1) av ett forndanskt *wa ’vrå, krok’, med syftning på någon terrängformation, eller detta ord sammansatt med → hem ’boplats; gård’.

Vombsjön sjö, FärsFrosta hdSkåne. Vom sö ca 1590. – Sjöns namn är givet efter sockennamnet → Vomb.

Voxna sn, Hälsingland. Wåxna 1761 (avser en bebyggelse). – Socknen skapades 1775 av en kapellförsamling, utbruten ur Ovanåkers socken 1759. Namnet anknyter närmast till Voxna bruk (Voxne-Bruk 1700-talets förra hälft), tillkommet 1726. Där byggdes 1758–59 ett brukskapell som senare blev socknens kyrka. Bruket ligger vid älven → Voxnan och har namn efter den.

Voxnan älv i Dalarna, HälsinglandHärjedalen. – Namnet sammanhänger med verbet växa och syftar på att älven lätt svämmar över, särskilt inom Voxna och Ovanåkers socknar i Hälsingland. Det äldsta säkra belägget för namnet, Wåxen 1552, och dialektala former, »Våxa» och »Våxen», sistnämnda från Ovanåker, visar att namnet är bestämd form av fsv. *Vox. Möjligen under påverkan av → Ljusnan, namn på den älv som Voxnan mynnar i, har senare utvecklats en ny namnform, Voxnan, vanlig först från 1600-talet. – Bild 75.

Voxtorp sn, Södra Möre hdSmåland. – (j) Waxthorpa sokn 1391. – Sockennamnet, övertaget från kyrkbyn, innehåller i efterleden → torp ’nybygge’. I förleden har man, under jämförelse med ett likalydande sockennamn i Östbo härad, Småland, och → Våxtorp i Halland, velat se genitiv av mansnamnet fsv. Ovagh, men namnet kan istället innehålla ett ord *vax ’(god) växtlighet; frodigt växande’ (jfr → Vaksala, → Vaxholm).

Voxtorp sn, Östbo hdSmåland. Ouaxthorp 1230-talet. – Kyrkbyn har givit socknen dess namn, vars förled är genitiv av mansnamnet fsv. Ovagh, en biform till namnet Ofegh ’icke bestämd att dö’. Efterleden är → torp ’nybygge’. 

Vram, Norra, Södra, Västra, Östra snr, Skåne → Norra Vram, → Södra Vram, → Västra Vram och → Östra Vram.

Vrams Gunnarstorp gods, Norra Vrams snLuggude hdSkåne. Gundestrup 1510-talet sen avskr. – Förleden i godsets namn utgörs av mansnamnet Gunnar, efterleden är → torp ’nybygge’. Tillägget Vrams, före sockennamnet, är känt från 1600-talet (Wrambs Gunnestrup 1688) och skiljer namnet från andra Gunnarstorp, särskilt → Kulla Gunnarstorp i samma härad. Väster om godset ligger tätorten → Gunnarstorp.

Vrena sn, tätort, Oppunda hdSödermanland. Wreno 1338. – Socknen har fått sitt namn från kyrkbyn, som troligen i sin tur övertagit det från den intilliggande Vrenaån. Namnet kan sammanhänga med adjektivet vrensk ’motspänstig’ och åsyfta den förr strida strömmen i åns nedre lopp. Tätorten har vuxit fram i anslutning till sockenkyrkan.

Vretaholm gods, Gränna, stad, , Vista hdSmåland. – Gården byggdes först på Vreta bys (in Wretum 1333) mark. Namnet Vreta, innehållande ordet vret ’liten inhägnad åker’, ändrades till Vretaholm i samband med säteriets tillkomst 1792. Efterleden är det i herrgårdsnamn vanliga → holm.

Vreta kloster sn, Gullbergs hdÖstergötland. parrochie Wretis 1289. – Socknen har fått sitt namn från Vreta kloster, ett nunnekloster inom cisterciensorden, som invigdes 1162. Klosternamnet är bildat till ett äldre namn Vreta, som innehåller ordet vret ’liten inhägnad åker’ och har använts om både en gård på platsen och socknen.

Vretstorp tätort, Viby snGrimstens hdNärke. Wredztorp 1573. – Tätorten har vuxit fram kring den år 1862 öppnade järnvägslinjen och poststationen. Namnet, efter byn Vretstorp, har i förleden föreslagits innehålla ordet vred i betydelsen ’vägkrök’. Men även det i ortnamn vanliga vret ’liten inhägnad åker’ kan komma i fråga. Efterleden är → torp ’nybygge’.

Vrigstad sn, tätort, Västra hdSmåland. (de) Wrigstad början av 1200-talet. – Socknen har fått sitt namn efter kyrkbyn. Möjligen ingår i förleden ett fornsvenskt ord med betydelsen ’bukt, krökning’, avseende Vrigstadsåns buktande lopp förbi byn. Efterleden är → sta(d).

Vrå sn, Sunnerbo hdSmåland. Wråå Soghn 1543. – Socknen har fått sitt namn från kyrkbyn. Det innehåller ordet vrå ’hörn’, här åsyftande något slags terrängformation.

Vrångö ö, tätort, Styrsö snAskims hdVästergötland. Wranghø ca 1300. – Tätorten är framvuxen ur byn Vrångö. Namnet, som äldst har tillkommit ön, innehåller i förleden adjektivet vrång i betydelsen ’krokig, buktad’, åsyftande öns södra del.

Vuoggatjålme meteorologisk station, Arjeplogs snLappland. – Vuoggatjålme är en försvenskad stavningsform av pitesam. Vuoggatjålbme, som innehåller vuogga ’metkrok’ och tjålbme ’sund’. Namnet åsyftade ursprungligen ett sund i sjön Vuoggatjålmjávrre (jávrre ’sjö’) men nu på läget vid ett sund.

Vuollerim tätort, Jokkmokks snLappland. Wåll-Rijm 1671. – Namnet, som tidigare avsåg ett laxfiske vid sammanflödet av Lilla och Stora Luleälven, är en försvenskning av lulesam. Vuolleriebme, sammansatt av vuolle ’nedre’ och riebme ’relativt grunt ställe i en älv, där vattnet strömmar snabbt utan att forsa’.

Vuolvojávrre sjö, Arjeplogs snLappland. Wolwi Jaur 1595. – Betydelsen hos förleden i det pitesamiska namnet, med försvenskad stavning Vuolvojaure, är okänd; efterleden är jávrre ’sjö’.

Vuonatjviken gd, Arjeplogs snLappland. – Namnets förled innehåller diminutiv av pitesam. vuodna ’fjord (smal vik)’, med syftning på den nu uppdämda vik i sjön → Riebnes vid vilken bebyggelsen anlades. Efterleden viken är ett svenskt tillskott. Den pitesamiska formen är Vuonatjluokta, där efterleden betyder ’vik’.

Våla härad hd, Uppland. prouincia Valir 1312? – Våla är ett ursprungligt bygde- eller områdesnamn, innehållande pluralis av ett mot dialektordet vål ’samling av kullfallna trädstammar, ris o.d.; vindfälle, röjningsbråte’ m.m. svarande fsv. *val. Våla, som kan återges med ’Röjningsbygden’, har inordnats som distrikt i hundaresindelningen (→ hundare) och senare också i sockenorganisationen (→ Östervåla). Östervåla socken framstår därmed som den centrala delen av häradet.

Vålberg tätort, Nors snGrums hdVärmland. – Tätorten har sitt namn efter en gård (Bålebergh 1540, Bållberg 1542, Bardeberg 1546, Bårebergh 1548, Bålberg 1590, Wålberg 1708), i sin tur namngiven efter ett intilliggande berg. Namnets förled, som ombildats i anslutning till dialektordet vål ’samling av kullfallna trädstammar, ris o.d.; vindfälle, röjningsbråte’ m.m., är oklar. Förleden kan ursprungligen ha innehållit bål med syftning på att man brukat tända bål på berget eller, kanske snarare, en motsvarighet till det norska dialektordet bard(e) ’kant, rand’ med syftning på någon del av berget.

Vållö ö, Mönsterås snStranda hdSmåland. Waldø ca 1300. – Namnet, vars genuina uttal är »Vållde», är inte tolkat.

Vålådalen turistort, by, Undersåkers snJämtland. Wåhlådahl 1715. – Namnet innehåller i förleden ånamnet Vålån. I dialekten uttalas detta namn »Valöja» eller »Vålöja» vilket visar att det egentligen är sammansatt med eller bildat till det gamla namnet på åns källsjö, Vålöjen (nu Vålåsjön). Detta sjönamn innehåller i efterleden möjligen en ombildning av ett gammalt jämtländskt ord og ’vatten, sjöbildning’; förleden kan vara dialektordet vål ’samling av kullfallna trädstammar, ris o.d.; vindfälle, röjningsbråte’. Ortens sydsamiska namn är 

Våman å, MoraVåmhus snrDalarna → Våmhus.

Våmb sn, Kåkinds hdVästergötland. Vam 1270-talet? – Socknen har fått sitt namn från kyrkbyn. Det innehåller i efterleden → hem ’gård; boplats’ och i förleden sannolikt en motsvarighet till fvn. vá ’vrå, hörn’ åsyftande den kittelformade inbuktning i Billingen där kyrkbyn ligger. Skriftformen Våmb med etymologiskt felaktigt -b är belagd sedan 1500-talet. Det genuina lokala uttalet av by- och sockennamnet är våmm. När ordet våmb ’våm, en av magarna hos idisslare’ genom ljudutvecklingen hade kommit att uttalas våmm, kunde ortnamnet lätt associeras med detta våmb ’våm’ och skrivas Våmb.

Våmhus sn, tätort, Dalarna. Womess 1539. – Tätorten omfattar byar i kyrktrakten. Den 1868 tillkomna socknen återgår på en kapellförsamling, utbruten ur Mora socken 1636. Namnet, tidigare ett bygdenamn, fsv. *Vam(b)o-os, *Vam(b)o-us, har som förled genitiv *Vam(b)o av fsv. *Vam(b)a, med formen Våman alltjämt brukat som binamn på Våmån (Wåmåån 1640). Efterleden är os ’mynning’ eller *us, en dialektal variant av detta ord. Kyrkbygden ligger kring Våmåns utlopp i Orsasjön. Våmån avrinner från Våmsjön, förr också kallad Våmen (Wohmesiö 1639, Wåmen 1640). Sjönamnet är bildat till ordet våm ’våm; buk, mage (hos människa)’. Våmsjön kan därmed tolkas som ’sjön som liknar en våm (mage, buk)’, Våmån (Våman) som ’ån som har Våmsjön som källsjö’ och Våmhus som ’Våmåns (Våmans) mynning’. Skrivningar av efterleden som -hus dyker upp mot slutet av 1600-talet.

Våmsjön sjö, MoraVåmhus snr → Våmhus.

Våmån å, MoraVåmhus snrDalarna → Våmhus.

Vånga sn, Villands hdSkåne. (de) Wangh 1364 avskr. (avser kyrkbyn). – Sockennamnet, som är lånat från kyrkbyn, innehåller skånskans vång ’sammanhängande stycke av odlad jord eller äng på en gårds eller bys inägor’.

Vånga sn, tätort, Finspånga läns hdÖstergötland. parochie Wanga 1393. – Namnet Vånga kan ha åsyftat en bebyggelse innan det blev sockennamn. Det plurala (se inl. 3.3.1) ortnamnet innehåller dialektordet vång ’en bys eller ett hemmans inhägnade ägor i motsats till utmarken; gärde; skifte; hage’. Tätorten har vuxit fram i anslutning till sockenkyrkan.

Vånga, Norra, Södra snr, Västergötland → Norra Vånga och → Södra Vånga.

Vårberg stadsdel, Stockholms stad → Vårby.

Vårby del av Huddinge kn, Södermanland. (i) Waarby 1449 (avser byn). – Området har fått sitt namn av byn Vårby som låg vid nuvarande Vårby gård. Vårby innehåller i förleden fsv. vardher ’vakt(hållning)’ och i efterleden → by ’gård; by’. Troligen har en gammal vakthållningsplats varit belägen på en hög bergudde nordväst om Vårby gård. På Vikingaberget norr om byn ligger dessutom en gammal vårdkasplats, dvs. en plats där man tände signaleldar vid fientliga anfall. Vårberg, namn på den i norr angränsande stadsdelen i Stockholm, är ett på 1960-talet nyskapat namn, ursprungligen avseende en tunnelbanestation. Namnet anspelar på Vårby och på att Vikingaberget var ett »vårdberg», ett vaktberg.

Vårdinge sn, Öknebo hdSödermanland. (in) Warthunge 1285. – Sockennamnet är ursprungligen ett bygdenamn. Det innehåller en inbyggarbeteckning vardhungar (→-inge), bildad till ett ord som kan ha syftat på en vakthållningsplats, vårdkase e.d. Jfr fsv. vardher ’vakt(hållning)’, vardhe ’vårdkase’ m.m.

Vårdnäs sn, Kinda hdÖstergötland. Ecclesie Wardhanes 1320. – Socknen har fått sitt namn från prästgården, som ligger på ett näs i sjön Rängen. Förleden sammanhänger troligen med fsv. vardher ’vakt(hållning), åsyftande en forntida vårdkasplats.

Vårdsberg sn, Bankekinds hdÖstergötland. parrochia Vaardhbergh 1282. – Socknen har fått sitt namn från kyrkbyn. Det innehåller troligen fsv. vardher ’vakt(hållning)’ åsyftande en forntida vårdkasplats på den mindre höjd där kyrkan ligger.

Vårfruberga f.d. kloster, Fogdö snÅkers hdSödermanland. (in) claustro Montis beate virginis [’i klostret Den heliga jungfruns berg’] 1200-talets mitt eller senare. – Klostret, ett nunnekloster av cisterciensorden som nu ligger i ruiner, var helgat åt jungfru Maria, under medeltiden ofta kallad Vår fru.

Vårfrukyrka sn, Åsunda hdUppland. (j) Varefrukirkio sokn. 1378. – Socknen har namn efter sin kyrka – Vårfrukyrkan – belägen inne i Enköpings stad. Vår fru var en under medeltiden vanlig benämning på jungfru Maria.

Vårgårda kn samt tätort, Algutstorps, Kullings-SkövdeTumbergs snrKullings hdVästergötland. (i) Walgaardha 1420, Waargaare 1546. – Tätorten är framvuxen kring en järnvägsstation vid en sträcka, öppnad 1857, och en 1862 inrättad poststation. Dessa namngavs efter en närbelägen herrgård, längre tillbaka en by, i Siene socken. Förleden innehåller möjligen fsv. vardher ’vakt(hållning)’. Efterleden är plural form (se inl. 3.3.1) av gård. Då herrgården ligger vid en höjd ska namnet kanske tolkas som ’gårdarna (vid den kulle) där man håller vakt’.

Vårkumla sn, Frökinds hdVästergötland. Warakumbla sokn 1397. – Socknen har fått sitt namn från kyrkbyn. Det plurala (se inl. 3.3.1) ortnamnet innehåller kummel ’(grav)minnesmärke’ (→ kumla). Förledens innebörd är oviss; den har förknippats med fvn. várar (pluralis) ’högtidlig, med ed beseglad försäkran eller löfte’. Vårkumla sammanhänger rimligtvis med Vårskäl, namnet på en nära kyrkan belägen by.

Vårskäl by, Vårkumla snFrökinds hdVästergötland → Vårkumla.

Vårsta tätort, Grödinge snSvartlösa hdSödermanland. (i) Warestom 1423. – Tätorten har namn efter byn Vårsta. Efterleden innehåller → sta(d), men förleden är oklar.

Vårvik sn, Vedbo hdDalsland. Vårwich 1540. – Socknen kan ha fått sitt namn från en bebyggelse vid kyrkan (Stommen, → Stommen). Kyrkan är byggd på en holme i Västra Silen. Innanför holmen ligger en liten vik. Förledens innebörd är oviss; den kan innehålla årstidsbeteckningen vår eller fsv. vardher ’vakt(hållning)’.

Våthult sn, Västbo hdSmåland. (in) Watholt 1346, (j) Watulta sokn 1375. – Namnet, efter kyrkbyn, innehåller i förleden adjektivet våt, troligen åsyftande de närliggande kärrmarkerna. Efterleden är → hult.

Våxtorp sn, tätort, Höks hdHalland. ecclesie Owaghstorp 1351. – Tätorten är framvuxen ur kyrkbyn. Socknen har övertagit kyrkbyns namn. Förleden innehåller en forndansk motsvarighet till mansnamnet fsv. Ovagh, en biform till Ofegh ’icke bestämd att dö’. Efterleden är → torp ’nybygge’.

Vä sn, Gärds hdSkåne. (de) Wæ 1200-talets förra del (avser kyrkbyn). – Socknen har sitt namn efter kyrkbyn (nu en del av Kristianstad). Det innehåller fda. wæ ’helig plats, kultplats’ (→ vi).

Väckelsång sn, tätort, Konga hdSmåland. (j) Wekilsangx sokn 1421. – Socknen har fått sitt namn efter kyrkbyn. Bakgrunden till namnet är oklar. Möjligen innehåller det i förleden ett äldre namn på Fiskestadssjön, *Vekil eller *Vekul, besläktat med dialektorden vek ’böjlig, krökt’ och veke ’åkrök’ m.m. Efterleden är sannolikt ett fornsvenskt *ang- ’något trångt’. Tätorten, belägen söder om kyrkbyn, har vuxit upp kring poststationen och den år 1897 öppnade järnvägslinjen. 

Väddö sn, VäddöHäverö skgUppland. (j) Wæddø 1376. – Ortnamnet, som ursprungligen avsåg ön Väddö, innehåller en bildning till verbet fsv. vedha ’jaga, fiska’. Betydelsen är troligen ’ön där man jagar och/eller fiskar’, ’ön med goda jaktförhållanden’, i första hand kanske syftande på fiske och sjöfågelsjakt vid kusten. Namnets ursprungliga form kan ha varit *Vedd vartill efterleden -ö tillfogats sekundärt. Namnet ingår i skeppslagsnamnet Väddö och Häverö skeppslag, se → Frösåkers härad.

Väderstad sn, tätort, Göstrings hdÖstergötland. ecclesie Wederstadha 1368. – Socknen har fått sitt namn från Väderstads by. Förleden kan bl.a. innehålla husdjursbeteckningen vädur ’bagge’, här kanske använt som mans(bi)namn. Efterleden är → sta(d). Tätorten har vuxit fram i anslutning till sockenkyrkan.

Väderöarna öar, Kville snhdBohuslän. Wärögierne 1673. – Namnets förled är flertydig. Ett förslag är att namnet är givet efter det för väder och vind utsatta läget, ett annat att det rör sig om husdjursbeteckningen vädur ’bagge’.

Väggarp tätort, Örtofta snHarjagers hdSkåne. (in) Wygethorp 1283 avskr., (in) Wæggæthorp 1346. – Tätorten har vuxit fram kring en by. Namnets förled innehåller sannolikt mansbinamnet fda. Wæggi, innehållande wæggi ’vigg, kil’. Efterleden är → torp ’nybygge’.

Väggarö by, Sorunda snSotholms hdSödermanland → harg.

Väjern tätort, Askums snSotenäs hdBohuslän. Veggeren 1657. – Tätorten har vuxit upp kring olika anläggningar för fiske- och stenhuggeriindustrin. Namnet är oklart. Möjligen bör namnet sammanhållas med ordet vägg som kan syfta på ett bergsmassiv bakom bebyggelsen.

Väla sn, Kållands hdVästergötland. Vælinis sokn 1418. – Socknen har erhållit sitt namn från kyrkbyn. Förleden kan innehålla dialektordet vål (fsv. *val) ’samling av kullfallna trädstammar, ris o.d.; vindfälle, röjningsbråte’ m.m. Efterleden innehåller → vin ’betesmark; äng’.

Välinge sn, Luggude hdSkåne. de) Wellinge 1201 sen avskr., (tel) Vælinge kirkæ 1393. – Sockennamnet har sitt namn efter kyrkbyn. Det är en bildning med → -inge till ett forndanskt *wæthil ’vadställe’. Kyrkbyn ligger nära Hasslarpsån.

Vällan sjö, Stora Kopparbergs snDalarna. (wid) Wällen 1492 avskr. – Namnet sammanhänger möjligen med verbet välla ’bubbla upp, strömma’.

Vällingby stadsdel, Stockholms stad. (in) Wellingæby 1347 (avser byn). – Stadsdelen har namn efter byn Vällingby som låg på platsen för nuvarande Vällingby centrum. Namnet innehåller i förleden en inbyggarbeteckning vællingar (→ -inge) ’de som bor på vallen, vid *Valla’ e.d., bildad till vall ’slät, gräsbevuxen mark’. Efterleden är → by ’gård; by’. 

Välluv sn, Luggude hdSkåne. (in) Wæthlof parochia 1390. – Sockennamnet avsåg ursprungligen kyrkbyn. Det innehåller i efterleden → löv. Förleden är oklar.

Väne härad hd, Västergötland. Viniæhæræd 1200-talets slut. – Namnet innehåller genitiv singularis eller pluralis av → vin ’betesmark; äng’. Namnets form, med fsv. hæradh som fast komponent, talar för att det utgår från namnet på en samlingsplats, och i så fall är Vinia- snarast att se som singular form. Häradet har då fått sitt namn efter en samlingsplats på eller vid en -vin-lokalitet. Den namnlåtande platsens läge är dock okänt.

Vänern
sjö, GötalandSvealand. Væni 1100-talet avskr. – Sjönamnet, fsv. Vænir, kan betyda ’den hoppingivande, sjön som inger goda förhoppningar (om gott fiske eller trygg seglats)’ eller ’den vackra sjön’ (jfr adjektivet vän ’hoppingivande; vacker’); ett Vänern med sådan innebörd kan vara ett så kallat noanamn (ett inställsamt, insmickrande, makterna bevekande namn). Möjligt är också att Vänern betyder ’sjön som sammanhänger med ån Van’ och är bildat till ett vattendragsnamn, fsv. *Van, innehållande fsv. van (senare dialekters vån) ’förhoppning’ e.d. och såsom noanamn använt om Göta älv.

Vänersborg kn, stad, Västergötland. Vennersborg 1644. – Staden anlades 1642 vid Vänern och namngavs efter några samtidigt tillkomna befästningsverk. I förleden ingår genitiv av → Vänern. Ordet borg i efterleden syftar på försvarsanläggningen. Vänersborgs föregångare Brätte (Bretthe 1559) blev stad på 1580-talet och var belägen vid södra änden av sjön Vassbotten. Brätte återgick på en marknadsplats. Namnet är ytterst en bildning till dialektformen bratt av adjektivet brant med syftning på terrängförhållanden.

Vänersnäs sn, Åse hdVästergötland. – Socknens äldre namn, Näs (Nees 1334), är lånat från kyrkbyn. Det åsyftar det stora Vänersnäs i Vänern eller ett mindre näs invid kyrkbyn. Sedan 1886 är socknens officiella namn Vänersnäs. Den tillagda sjönamnsformen Väners- särskiljer socknen från → Näs socken i samma landskap.

Väne-Ryr sn, Väne hdVästergötland. Ryrs kyrkia 1540. – Socknen har fått sitt namn från en bebyggelse (Kyrkobyn). Det innehåller fsv. *riudher, *rydher ’öppen plats i skog, uppröjt ställe’ e.d. (→ ryd). I socknens officiella namn tillades häradsnamnet Väne 1886 i särskiljande syfte; i samma del av Sverige finns sockennamnen → Lane-Ryr och → Sundals-Ryr. År 1486 kallades socknen Swderrydher ’det södra Ryr’, och senare har namnet Södra Ryr använts om samma socken.

Väne-Åsaka sn, tätort, Väne hdVästergötland. Asaka sokn 1397. – Socknen har fått sitt namn från kyrkbyn, se → Barne-Åsaka. Från och med 1886 är socknens officiella namn Väne-Åsaka. Det tillagda häradsnamnet Väne särskiljer denna socken från andra västgötska socknar med namnet Åsaka.

Vänga sn, Vedens hdVästergötland. Vængæsogn 1485. – Socknen har lånat sitt namn från kyrkbyn. Det innehåller ett fornsvenskt *vænge eller någon annan bildning till dialektordet vång ’en bys eller ett hemmans inhägnade ägor i motsats till utmarken; gärde; skifte; hage’.

Vänge sn, Gotland. (de) Vvengi 1302. – Namnet innehåller ett forngutniskt *vænge eller någon annan bildning till dialektordet vång ’en bys eller ett hemmans inhägnade ägor i motsats till utmarken; gärde; skifte; hage’. I Vänge kan föreligga en äldre betydelse ’något böjt’ e.d., men den närmare bakgrunden till namnet är outredd.

Vänge sn, tätort, Ulleråkers hdUppland. parochia Vengium 1291. – Sockennamnet innehåller ett fornsvenskt *vænge eller någon annan bildning till dialektordet vång ’en bys eller ett hemmans inhägnade ägor i motsats till utmarken; gärde; skifte; hage’. Det har också föreslagits att en äldre betydelse ’något böjt’ e.d. skulle ingå, men den närmare bakgrunden till namnet är outredd. Det kan, innan det blev sockennamn, ha avsett platsen där kyrkan kom att byggas. Det nära kyrkan belägna Vangsby (Wångensbyen 1540) anses inte höra samman med sockennamnet utan innehålla mansnamnet fsv. Vagn. Tätorten hette tidigare Brunna efter järnvägsstationen, men ändrade 1995 namn till Vänge. Järnvägsstationens namn var givet efter gården Brunna (Brunnær 1292) sydöst om tätorten, vars namn innehåller pluralis (se inl. 3.3.1) av brunn ’källa, brunn’.

Vännäs by, Överkalix snNorrbotten → Vännäsberget.

Vännäs kn, sn, tätort, Västerbotten. – Tätorten är framvuxen kring en år 1891 inrättad järnvägsstation som fick namn efter socknen. Socknen har övertagit namnet från kyrkbyn (Wendenes 1539), numera tätort under namnet Vännäsby (Wennäs byn 1789). Efterleden innehåller näs med syftning på det näs som bildas vid Umeälvens och Vindelälvens sammanflöde. I förleden kan ingå genitiv singularis *vændo av fsv. *vænda, motsvarande det nutida substantivet vända ’omgång; rörelse runt och tillbaka’. Namnet utgår i så fall från vattnets rörelse eller båtfarares kursändring kring näset.

Vännäsberget tätort, Överkalix snNorrbotten. – Tätorten har utvecklats ur byn Vännäs (Vendeness 1539). Den poststation som inrättades i byn 1941 kunde inte namnges efter denna med tanke på postanstalten och järnvägsstationen Vännäs i Västerbotten. I stället valdes Vännäsberget, namn på det berg vars södra ände hyser byns gamla kärnbebyggelse. Poststationsnamnet kom sedan vid sidan av Vännäs och Vännäset att brukas om byn. I förleden tycks ingå genitiv singularis *vændo av fsv. *vænda, motsvarande det nutida substantivet vända ’omgång; rörelse runt och tillbaka’. Efterleden innehåller näs. Det är oklart vilket näs namnet ursprungligen syftat på och vad som har utgjort själva »vändan».

Vännäsby tätort, Vännäs snVästerbotten → Vännäs.

Vännäset by, Överkalix snNorrbotten → Vännäsberget.

Värend
förr landskap omfattande nuvarande häradena Kinnevald
AllboKongaNorrvidinge
UppvidingeSmåland. Guarandia ca 1120 avskr., (de) Werendia 1200-talets början. – Namnet är flertydigt och någon allmänt accepterad tolkning av namnet och den till detta hörande inbyggarbeteckningen virdar finns inte.

Väring sn, tätort, Vadsbo hdVästergötland. Wærengsokn 1397. – Socknen har fått sitt namn från kyrkbyn. Det innehåller i efterleden äng och i förleden möjligtvis ett ord motsvarande eller samhörigt med fvn. vera ’vistelseort’ (jfr det västgötska dialektordet husavära ’hemvist, bostad, uppehållsort’). Tätorten ligger vid sockenkyrkan.

Väringen sjö, GlanshammarsÖrebro hdNärkeFellingsbro hdVästmanland. Wäringen 1662. – Sjönamnet är oklart. Det har föreslagits höra samman med fvn. værr, bildat till verbet vara, här i betydelsen ’behaglig, lugn’ e.d.

Värmdö kn, sn, ö, Värmdö skgUppland. (apud)ecclesiam Wermdæ 1322, (in) parochia Wermdø 1323. – Namnet hör samman med adj. varm eller subst. värme, och har ursprungligen syftat på Vindöström mellan Värmdön och Vindö. Vattnet där har uppfattats som varmt eftersom det inte blev isbelagt, jfr dialektorden värmd ’isränna e.d. som inte fryser’ och värmsla ’källa som aldrig fryser’. Önamnets fornsvenska form kan ha varit *Værmd, vartill efterleden ö fogats sekundärt. Det ingår i skeppslagsnamnet Värmdö skeppslag, se → Frösåkers härad.

Värmeln sjö, Värmland. – Sjöns fornsvenska namn har varit *Virmil (→ Värmskog). Det är bildat till *Værma, det fornsvenska namnet på den ur sjön rinnande Borgviksälven, varom se → Värmland. Sjönamnet kan översättas med ’den till ån *Værma hörande (sjön)’.

Värmerud gd, Borgviks snGrums hdVärmland → Värmland.

Värmland landskap. ,
Wermelandie, 1170-talet?, Wærmalandie, 1268 (latiniserade namnformer). – Förleden i landskapets namn, fsv. Værmaland, är genitiv pluralis av en inbyggarbeteckning *værmar med en ursprunglig betydelse ’de som bor kring älven *Værma’. Att *Værma var det fornsvenska namnet på den ur sjön → Värmeln rinnande Borgviksälven framgår av namnet på den vid älven belägna gården Värmerud (Wermerut 1503) ’röjningen vid älven *Værma’. Älvnamnet är besläktat med adjektivet varm och torde syfta på att älven vintertid normalt inte tillfryser. Den ursprungliga omfattningen av »värmarnas land» har småningom kommit att utvidgas till hela det nuvarande landskapet. – Bild 76.

Värmlandsbro tätort, Bro snNäs hdVärmland → Bro.

Värmlands län län, Värmland. – Länet tillkom i sin nuvarande omfattning 1780. Det omfattar landskapet Värmland utom den sydöstligaste delen (Karlskoga bergslag), som tillhör Örebro län (härifrån överfördes Bjurtjärns socken till Värmlands län 1952).

Värmlandsnäs halvö i Vänern, Värmland. – Namnet, i lokalt språkbruk Näset (Nesit 1540), avser de sydligaste socknarna i → Näs härad.

Värmlands Säby gods, Visnums snhdVärmland. Sæby 1329. – Godsets ursprungliga och fortfarande officiella namn är Säby. Dess förled, fsv. *sæ(r) ’sjö’, syftar på läget nära Vänerviken Kolstrandsviken, som fordom sträckte sig fram till bebyggelsen. Efterleden är by ’gård; by’. Den nu vanliga namnformen Värmlands Säby tillkom ursprungligen en öster om herresätet liggande järnvägsstation, öppnad 1876.

Värmskog sn, Gillbergs hdVärmland. Wirmilskogh 1300-talet, Vermilscoger 1398. – Sockennamnet betyder ’skogen vid sjön → Värmeln’.

Värna sn, Bankekinds hdÖstergötland. Werna sokn 1370. – Socknen har fått sitt namn från byn Värna. Det plurala (se inl. 3.3.1) ortnamnet innehåller sannolikt värn i betydelsen ’skans, befäst plats, befästning’ eller ’hägnad’.

Värnamo kn, stad, Småland. (in) Warnnamo 1230-talet. – Orten har vuxit fram vid ett gammalt vadställe i Lagan, där en tingsplats finns betygad under medeltiden. Namnet innehåller värn, här kanske i en äldre betydelse ’hägnad’, och mo ’sandig mark’.

Värnarp gd, Västra Ryds snYdre hdÖstergötland → torp.

Värsås sn, tätort, Kåkinds hdVästergötland. Wärulzååss sokn 1380 sen avskr. – Sockennamnet är lånat från kyrkbyn. Förleden kan innehålla genitiv av ett mansnamn fsv. *Værulf. Efterleden ås syftar på byns läge; en mindre upphöjning finns vid sockenkyrkan. Tätorten har vuxit fram i anslutning till kyrkan.

Värtan, Stora, Lilla
fjärdar i Saltsjön i Upplandsdelen av Stockholms inre skärgård. , Wärtänn, , , Wärtenn, , , Wertenn, (1558). – Namnet kan sammanhänga med ordet , vårta, , dock, med oviss syftning.

Värö sn, Viske hdHalland. (de) Wæræ 1378. – Socknen har övertagit namnet från kyrkbyn, som sedermera uppdelats i tre byar, Nordvära i norr, Värö i mitten och Sunnvära i söder. Namnet, i genuint språkbruk »Vära», innehåller en forndansk motsvarighet till fvn. vera, fsv. vara ’vistelse(ort)’. Ur en böjningsform av namnet, fda. *Wæru, har utvecklats namnformen Väre, vilken redan på 1600-talet felaktigt uppfattats som en sammansättning med ordet ö, varav Värö.

Väröbacka tätort, Värö snViske hdHalland. – Tätorten har utvecklats ur byn Backa, äldst omnämnd 1551, vars namn är en böjningsform av ordet backe ’höjd, kulle’. Den 1886 tillkomna järnvägsstationen fick som sådan heta Backa och som poststation först Backa (1888–90), sedan Backa station (1890–1921), därefter Backastationen (1921–22). År 1922 ändrades i särskiljande syfte post- och järnvägsstationens namn till Väröbacka med tillägg av sockennamnet.

Väsby sn, Luggude hdSkåne. ecclesiam Wæsby 1305 avskr., (in) parrochia Westby 1315 avskr. – Sockennamnet, lånat från kyrkbyn (nu en del av Höganäs), betyder ’den västra gården (byn)’ (→ by ’gård; by’) i förhållande till den äldre byn Görslöv i grannsocknen Jonstorp.

Väse sn, tätort, Väse hdVärmland. parochie Wææsherad 1390. – Sockennamnet är ett ursprungligt bygdenamn, som också kommit i bruk som häradsnamn (→ Väse härad). Det är en ursprunglig sammansättning med efterleden → härad i betydelsen ’bygd’. Förleden innehåller troligen ett äldre namn *Væs(a), med dunkel innebörd, på den förbi kyrkan flytande ån Glumman eller en del därav. Tätorten Väse, belägen ca 5 km söder om kyrkan, har vuxit fram kring en järnvägsstation öppnad 1869.

Väse härad hd, Värmland. Wæshærad 1300-talets slut. – Namnet är ett bygdenamn, som kommit att brukas som både härads- och sockennamn. Se → Väse.

Väskinde sn, , tätort, , Gotland. i) ueskini (med runor), Ueskindis (latinsk ablativ pluralis) medeltida gravstenar, (de) Weskindia (latiniserat) 1400-talet. – Namnet innehåller ett till kind bildat neutralt *kinde (jfr  Frökinds härad och  Kinneved), och förleden uppfattas enklast som väderstrecksbeteckningen väst. Namnets innebörd är då ’västfolket’ eller, med territoriell syftning, ’västbygden’, och det rör sig snarare om ett bygdenamn än om ett ursprungligt gårdnamn. Den sakliga motiveringen är oviss. Tätorten är framvuxen kring och har namn efter socknen.

Väsman sjö, Grangärde sn samt Ludvika snstadDalarna. Huesman 1560. – Namnet kan vara besläktat med verbet väsa, fsv. hvæsa, och betyda ’den väsande el. vinande sjön’ eller ’den oroliga sjön (där det väser på grund av blåst)’. Väsman har sedan länge ansetts vara farlig på grund av hastigt tilltagande blåst.

Vässarö ö, Gräsö snFrösåkers hdUppland. Wissielssöö 1545, Wessersö 1548. – Innebörden av detta säkerligen mycket gamla önamn är oviss.

Västanfors
 f.d. sn, nu stadsdelVästanfors avsåg ursprungligen en järnframställningshytta (Westhan forss 1486). Namnet åsyftar hyttans läge väster om en fors i Kolbäcksån. 1944 ombildades socknen, vars tätort kring kyrkan och den gamla bruksbebyggelsen varit municipalsamhälle sedan 1927, till staden → Fagersta.

Västanvik tätort, Leksands snDalarna. Westenuik 1539. – Tätorten har utvecklats ur en by. Namnet, som består av prepositionen västan ’väster om’ och vik, syftar på byns läge väster om Österviken, en vik av Siljan.

Västanå
gods, Gränna lfsVista hd
Småland. Westan a 1412. Namnet är givet efter läget väster om Röttleån (jfr → Östanå).

Västberga stadsdel, Stockholms stad. (ij) Wesbergom 1397 (avser byn). – Stadsdelen har namn efter byn Västberga. Efterleden innehåller berg (om den plurala formen se inl. 3.3.1) och förleden väderstrecksbeteckningen väst. Namnen Västberga och det närbelägna Östberga (ij Øsberghom 1397) har troligen motiverats av byarnas läge i förhållande till ett bergsparti som från söder skjuter upp mot Årstafältet. 

Västbo härad hd, Småland. (de) Wæstbo 1268. – Västbo ’västbygden’ är en del av → Finnveden. Se vidare → Sunnerbo härad.

Västeralver hedmark, Böda snÅkerbo hdÖland → Alvaret.

Västerberg tätort, Ovansjö snGästrikland. Westerberg 1542, wester j Berg 1543. – Tätorten är framvuxen ur byn Västerberg. Denna bildade i äldre tid tillsammans med den närbelägna byn Österberg (Österberg 1541) en enda by, kallad Berg (Berg 1543). Byarna ligger på var sin moränhöjd, byn Västerberg i nordväst och Österberg i sydöst. Namnen tolkas enklast som ’den västra resp. östra delen av byn Berg’, men det är också tänkbart att namnen ska uppfattas som ’det västra resp. östra berget’.

Västerbitterna sn, Laske hdVästergötland. Westre Biterne sokn 1489. – Socknen har fått sitt namn från kyrkbyn. Såväl Västerbitterna som grannsocknen → Österbitterna har en gång burit namnet Bitterna (Bitærna sokn 1384). Kyrkbyarna Västerbitterna och Österbitterna ligger nära varandra; en av dem torde vara den andras moderby. Det sammansatta ortnamnet Bitterna innehåller i förleden sannolikt ett ord svarande mot fvn. bit ’betesmark’. Efterleden innehåller → arin ’grusö, grusig mark’, som här kan åsyfta en höjdformation. De två kyrkbyarna ligger i kuperad terräng.

Västerbodarna by, Hemsjö snKullings hdVästergötland → Västra Bodarna.

Västerbotten landskap→, Norrbotten

Västerbottens län län→, Norrbotten

Västerby tätort, Hedemora snDalarna. – Tätorten är framvuxen ur en by, från början sannolikt en del av den nu försvunna medeltida byn Vigge (in Vigge 1370). Denna hade fått namn efter läget vid sjön Viggen (Wiggen 1662). Sjönamnet, kanske fsv. *Viggir, är bildat till ordet vigg(e) i betydelsen ’kil’ med syftning på två spetsiga uddar som skjuter ut i sjön. Byn tycks så småningom ha delats upp i fyra gårdar eller byar, de i förhållande till varandra benämnda Västerby och Österby söder om sjön (j Vesterby 1479, i Østerby 1450; → by ’gård; by’), Nordansjö norr om sjön (Northansioar 1268; prepositionen nordan ’norr om’) och Mälby mellan Nordansjö och Österby (in Mædhalby 1370; fsv. mædhal- ’mellan-’).

Västerby bebyggelse, Läby snUlleråkers hdUppland → Läby.

Västerdalälven älv, Dalarna. – Namnet, äldst belagt 1592, kan tolkas antingen som ’den älv som rinner genom Västerdalarna’ eller också som ’den västra grenen av Dalälven’. Jfr → Dalälven och → Österdalälven. För ett äldre, i dialekter brukat namn se → Görälven.

Västerfjäll bebyggelse, Arjeplogs snLappland. – Namnets förled återgår på byns pitesamiska namn Alesgiehtje, som är sammansatt av ales- ’väster’ och giehtje ’ända, spets’. Det samiska namnet syftar på läget vid sjön Tjieggelvas västra ända. Efterleden fjäll beskriver platsen för bebyggelsen.

Västerfärnebo sn, tätort, Vangsbro hdVästmanland. Fernabo 1330-talet. – Sockennamnet innehåller ett till dialektordet färne ’fräken’ (en växtbeteckning) bildat äldre namn på Svartån eller på en försvunnen sjö öster om kyrkan, och → bo, troligen i betydelsen ’bygd’. Väster- skiljer sedan början av 1600-talet sockennamnet från → Österfärnebo. Tätorten har vuxit fram kring bebyggelse vid kyrkan.

Västergarn sn, Gotland. (Jn …) Garnæ 1304. – Västergarn kan vara identiskt med den hamn Garn som omtalas av den danske historikern Saxo Grammaticus redan på 1100-talet (in porto, cui Garnum nomen [’i hamnen, vars namn är Garn’]). Namnet innehåller ett fornspråkligt *garn ’tarm’, använt i överförd betydelse om smala uddar, vikar eller öar. Här är det säkert den smala passagen in till den gamla hamnen i → Paviken som avses. Eventuellt kan en betydelseskridning till ’skyddad hamnplats’ ha ägt rum, varvid namnet redan från början kan ha varit kopplat till själva hamnen. Väster- är tillagt för att skilja namnet från garn-namn på östkusten. 

Västergötland landskap. , Westragothia, 1070-talet avskr. – Namnet, fsv. Væstra Gøtland, betyder ’västra (delen av) Götland (götarnas land)’, se → Götaland. Jfr → Östergötland. – Bild 77.

Västerhaninge sn, tätort, Sotholms hdSödermanland. (De) Westrahanunge 1314? – Sockennamnen Väster- och Österhaninge återgår på ett bygdenamn *Hanungi. Detta innehåller en inbyggarbeteckning hanungar (→ -inge), vilken brukar uppfattas som ’de som bor vid Hanveden’. Skogsnamnet Hanveden, avseende ett större skogsområde på centrala Södertörn, är sammansatt av hane ’tupp av skogsfågel’ och fsv. vidher ’skog’. Väster- i Västerhaninge är tillagt för att skilja namnet från sockennamnet Österhaninge (ecclesie Østræhanungh 1335).

Västerhejde sn, , tätort, , Gotland. Westrede 1327?, (de) Westredis, (de) Westredhe 1400-talet. – Sockennamnet är sammansatt av väderstrecksbeteckningen väster och gotländskans hajd ’hed’, se om det senare → Hejde. Namnet kan ta fasta på det större skogsområde som skiljer kustbygden kring Visby från inlandsbygden.

Västerhiske stadsdel, Umeå stadVästerbotten → Hissjön.

Västerhus tätort, Själevads snÅngermanland. – Tätorten har vuxit fram vid den år 1892 öppnade järnvägslinjen. Namnet, från byn Västerhus (Vestrvs 1479, Västerus 1486, i Westerhuss 1498), är oklart. De äldre skrivningarna från 1479 och 1486 kan tyda på att ordet os ’mynning’ ingår, i så fall snarast i betydelsen ’sund’ med syftning på sundet från Happstafjärden till Själevadsfjärden. Förleden är väderstrecksbeteckningen väster. Det kan även vara fråga om uppkallelse efter byn Västerhus på Frösön i Jämtland; detta namn är att tolka som ’den västra gården’ i en tidigare by vid namn Kråksta. 

Västerlanda sn, Inlands Torpe hdBohuslän. (i) Vistalanda sokn 1354 avskr. – Kyrkbyn har givit socknen dess namn, som i förleden innehåller det gamla namnet på Västerlandaån, *Vista. Ånamn på Vist- förekommer på andra håll i Sverige och Norge. De avser ofta krokiga och buktande vattendrag, och Västerlandaån har ett buktande lopp med många krökar. Associationen med väderstrecksbeteckningen väster kan spåras ända till 1500-talet. Efterleden är plural form (se inl. 3.3.1) av → land.

Västerljung sn, tätort, Hölebo hdSödermanland. Westerlungh 1314? – Fsv. Væsterlung – senare omvandlat till Västerljung under påverkan från ordet ljung – innehåller troligen ett fornsvenskt *Lung som en gång använts om en större bygd eller socken men äldst väl endast om ett område invid sockenkyrkan. Namnet innehåller fsv. *lung ’sand- eller grusmark; sandås, grusås’. Sockenkyrkan ligger vid sandig och grusig mark. Västerlung kan ha varit den västra delen av ett gammalt Lung, som inbegripit åtminstone en del av Vagnhärads socken. Tätorten Västerljung, med järnvägsstation vid en bansträcka öppnad 1913, har vuxit fram i anslutning till sockenkyrkan.

Västerlösa sn, tätort, Vifolka hdÖstergötland. (in) parochia Wæsterløso 1325. – Socknen har fått sitt namn från kyrkbyn. Det innehåller det väderstrecksangivande Väster- och → lösa ’glänta; äng’. Tätorten har vuxit fram i anslutning till sockenkyrkan.

Västerlövsta sn, Simtuna hdUppland. (De) Løstum 1344. – Sockennamnets ursprungliga syftning är oklar. Dess fornsvenska form Løsta innehåller ett ord *løst ’glänta’, besläktat med ordet ljus (jfr → Lojsta). I början av 1600-talet omformades namnet till Lövsta. Socknen kallades under 1400–1600-talen också Skarplösta, där förleden är adjektivet skarp med syftning på hård och torr jordmån. Sedan 1879 heter socknen Västerlövsta till åtskillnad från → Österlövsta.

Västermo sn, Västerrekarne hdSödermanland. Wæstærmo 1291. – Sockennamnet innehåller mo ’sandig mark’ och betyder ’den västra mon’ eller ’det västra Mo’. Sockenkyrkan ligger vid ett mindre område med sandmark, vilket ligger väster om den mäktiga Köpingsåsen med grus- och sandmark.

Västermyckeläng tätort, Älvdalens snDalarna. Westermyklengh 1539. – Tätorten är framvuxen ur en by. Namnet står i motsatsförhållande till bynamnet Östermyckeläng (Öster myckelengh 1539). Byarna, som är belägna mitt emot varandra på var sin sida av Österdalälven, återgår förmodligen på en enda by med namnet Myckeläng (Mijcklaenghe 1539 avseende Västermyckeläng). Förleden i Myckeläng innehåller fsv. mykil ’stor’. Efterleden är dialektordet änge ’naturlig skogsäng (oftast vid vattendrag) där man slår gräs’.

Västernorrlands län
län. – Ett län med Hudiksvall som residensstad, kallat , Västernorrlands länHudiksvalls län, inrättades 1634. Länet utgjordes av Norrland norr om Gästrikland (borträknat de då till Norge hörande Härjedalen och Jämtland). Sedan nuvarande Västerbotten, Norrbotten och Lappland under namnet Västerbottens län (→ Norrbotten) brutits ur länet 1637 kom det att omfatta Hälsingland, Medelpad och Ångermanland. Efter införlivningen av Härjedalen och Jämtland med Sverige tudelades länet 1646 i Härnösands och Hudiksvalls län. År 1654 återskapades dock Västernorrlands län, också kallat Gävleborgska länet (→ Gävleborgs län), med Gävle som residensstad. År 1762 blev det återigen uppdelat i två län, Gävleborgs län och ett nytt Västernorrlands län. Det senare bestod av Jämtland, Medelpad och Ångermanland, först med Sundsvall som residensstad, sedan Härnösand. År 1810 bröts Jämtland ut ur Västernorrlands län, varvid samtidigt de nuvarande Bjurholms och Nordmalings socknar i Ångermanland överfördes till Västerbottens län. Bodums, Fjällsjö och Tåsjö socknar i Ångermanland överfördes 1974 från Västernorrlands län till Jämtlands län.

Namnet, Västernorrland, (,Westre Nordlandenn 1574), ursprungligen i pluralis med syftning på flera land (landskap), har sin bakgrund i att → Norrland längre tillbaka kunde beteckna de norra delarna av både Sverige och Finland; de två länderna utgjorde som bekant ett enda rike till 1809. Västernorrland avsåg de norrländska landskapen väster om Bottniska viken, medan det till synes sällan förekommande Östernorrland (in Østernorlandia [latiniserad form] 1329 avskr.) har syftat på landet öster om havet, i första hand väl landskapet Österbotten.



Västerplana sn, Kinne hdVästergötland. (i) Vestru Wplandom 1346. – Socknen har fått sitt namn från kyrkbyn. Det sammanhänger med socken- och kyrkbynamnen → Medelplana och → Österplana.

Västerrekarne härad hd, Södermanland. (in) Wæsterrek 1291. – Häradet omfattar västra delen av den gamla bygden → Rekarne.

Västerstad sn, Färs hdSkåne. (in) Wæstærstatha occidentali [’västra’] ca 1228 (avser kyrkbyn), (in) parrochia Vesterstathe 1300-talets mellersta del. – Socknen har sitt namn efter kyrkbyn (Västra Västerstad). Det innehåller i förleden antingen adjektivet västra eller adverbet väster och i efterleden → sta(d). Vad förleden relaterar till är ovisst; Västerstads kyrkby och kyrkbyn i det angränsande → Östraby (äldst kallad Östra Västerstad) utgjorde äldst troligen en enda by.

Västertälje
del avSödertälje stad
(f.d. sn,Öknebo hd)
Södermanland. Wäster Tälje 1680. → Östertälje.

Västervik kn, stad, Småland. (in) Vesterwik 1303. – Den äldsta staden låg vid nuvarande → Gamleby, vid den vik som nu kallas Gamlebyviken men vars äldre namn har varit Västervik(en). Förleden anger antagligen att denna vik ligger västligare än Gudingefjärden och dess fortsättning i en forntida vik upp mot Tingstad i Lofta socken. Tingstad innehåller fsv. thingstadher ’tingsplats’ och utgör sannolikt den gamla tingsplatsen i Tjust (→ Norra Tjusts härad). När staden 1433 flyttades till sitt nuvarande läge följde namnet med. 

Västervåla
sn, Gamla Norbergs bergslagVästmanland. (j) Walbo [’Vålabornas’] sookhn, (De) parochia Valum 1371. – Sockennamnet innehåller dialektordet vål ’samling av kullfallna trädstammar, ris o.d.; vindfälle, röjningsbråte’ m.m. Möjligen är det inte en direkt bildning till detta ord utan i stället till ett äldre namn, fsv. *Vali ’sjön med risvasarna (för fiskfångst)’, på sjön → Åmänningen väster om kyrkan. Väster tillades under senare delen av 1600-talet i syfte att skilja namnet från sockennamnet → Östervåla.

Västerväte gd, Väte snGotland → Väte.

Västeråker sn, Hagunda hdUppland. (in) parochia Aker 1315. – Sockennamnet avsåg ursprungligen troligen en i förkristen tid helig åker (→ åker), som legat i närheten av kyrkan. Väster tillfogades 1886 för att skilja namnet från → Österåker.

Västerås kn, stad, Västmanland. (in) Westraarus 1200-talets mellersta del. – Staden ligger vid Svartåns mynning i Mälaren. Dess namn är en ursprunglig sammansättning med efterleden fsv. aros ’åmynning’ och förleden väster, som anger läget i förhållande till Östra Aros, nu → Uppsala.

Västerås Badelunda sn, Västerås stadVästmanland. (in) parochia Badlunge 1345. – Namnet kan vara sammansatt av ett fornsvenskt *badh ’förhöjning’, nära besläktat med bädd, och *lung ’sand- eller grusmark; sandås, grusås’. Det åsyftar i så fall en platå på Badelundaåsen. 1962 ändrades namnet från Badelunda till Västerås Badelunda.

Västerås-Barkarö sn, , Tuhundra hdecclesie Bondaberkana 1330-talet, ecclesiis … Berkarna 1345. – Socknen har sitt namn efter kyrkbyn (nu en tätort med namnet Barkarö), som i sin tur troligen övertagit ett äldre önamn. Förleden i Barkarö, fsv. Bærk-, syftar på björkbestånd. Efterleden innehåller pluralis av → arin ’grusö, grusig mark’. Den under medeltiden förekommande förleden Bonda- (till bonde) är given i motsats till → Kungs-Barkarö. Västerås- tillades 1889.

Västeråsen by, Åsarne snJämtland → Åsarne.

Västland sn, Örbyhus hdUppland. (de)parochia Vesland 1312. – Ortnamnet har ansetts innehålla ett flertydigt ånamn fsv. *Væsla, avseende Tämnarån, kanske utgående från en betydelse ’sätta i hastig rörelse’ och syftande på att ån vid Västland bör ha varit ganska ström, en högst påfallande egenskap i det omgivande flacka landskapet. Andra förslag är ’den lilla ån’ och ’ån med de sumpiga stränderna’, tolkningar som av sakliga skäl är mindre tilltalande. Möjligheten att förleden istället för ett ånamn innehåller ett namn på de forna strömmarna vid Västland kanske inte helt ska uteslutas. Efterleden är → land, här snarast i betydelsen ’brukad mark’, och namnet ska i så fall uppfattas som ett ursprungligt namn på den plats där kyrkan kom att byggas. Alternativt har man tänkt sig att land i detta fall har betydelsen ’bygd, område’, varvid sockennamnet alltså återgår på ett bygdenamn.

Västmanland landskap. ,
Guasmannia, (latiniserad form) ca 1120 avskr., Vestmannaland 1200-talet. – Namnet betyder ’västermännens land’. Västermännen var i gammal tid de som bodde i området väster om → Uppland (jfr → Södermanland); se vidare → Sverige.

Västmanlands län län. – Länet fick sin nuvarande omfattning 1714. Det omfattar östra delen av landskapet Västmanland, västligaste delen av landskapet Uppland (Torstuna, Simtuna och Våla härad) samt Kung Karls och Torpa socknar i nordvästra delen av landskapet Södermanland.

Västra Alstad sn, Skytts hdSkåne. Alstedvestre 1561, Westre Alstadtt Sognn 1570-talet. – Socknen har fått sitt namn efter kyrkbyn. Dess grannby Lilla Alstad utgjorde under medeltiden en egen socken (Lillæ Alstædhe kirke 1456), även kallad Mellan-Alstad (Myæt[hal]a[l]staþa 1343). Namnet innehåller i förleden antingen genitiv pluralis av trädbeteckningen al eller av fda. *ali ’aldunge’; efterleden är → sta(d). Kyrkbyn, Lilla Alstad och grannsocknens kyrkby → Fru Alstad utgjorde ursprungligen troligen en enda by. Tätorten Alstad, strax norr om kyrkbyn, har vuxit fram kring en 1875 öppnad järnvägsstation och namngavs efter socknarna Västra Alstad och Fru Alstad.

Västra Bodarna tätort, Hemsjö snKullings hdVästergötland. Wästerboane 1689, Wästre Bodanne 1690. – Tätorten är framvuxen på mark till byn Västerbodarna. Tätortsnamnets från bynamnet avvikande form är övertagen från namnet på järnvägs- och poststationerna, inrättade 1896 resp. 1907. Förleden i Västerbodarna markerar motsats till grannbyn Österbodarna i Alingsås socken. Båda byarna förefaller ha utvecklats ur en och samma by, kallad Skarpebo eller Boda. Bynamnens efterled bodarna anknyter till Bodarna, i sen tid brukat som dagligt namn på Västerbodarna. Namnet innehåller → bod.

Västra Broby sn, Södra Åsbo hdSkåne. (in) Broby 1351 avskr. (avser kyrkbyn). – Sockennamnet, lånat från kyrkbyn, är sammansatt av bro i betydelsen ’anlagd vägbank i sankmark’ och → by ’gård; by’. Västra tillades 1886 i syfta att skilja socknen från → Östra Broby.

Västra Ed sn, Norra Tjusts hdSmåland. ecclesie Edh 1313. – Sockennamnet, övertaget från byn med samma namn, innehåller → ed ’passage mellan eller utmed vatten’. Här torde ordet syfta på landtungan mellan sjöarna Syrsan och Storsjön eller mellan Storsjön och Edsån. Från Eds socken utbröts 1619 Eds kapell, och 1884 ändrades de båda församlingarnas namn till Västra och Östra Ed.

Västra Eneby sn, Kinda hdÖstergötland. Eneby 1351. – Socknen har fått sitt namn från kyrkbyn. Det innehåller ene ’endunge, bestånd av en’ och → by ’gård; by’. Sedan åtminstone 1700-talet har socknen kallats Västra Eneby. Det tillagda Västra särskiljer socknen från → Östra Eneby socken.

Västra Fjällfjället fjällmassiv, Vilhelmina snLappland → 

Västra Fors by, Malungs snDalarna → Malungsfors.

Västra Frölunda sn, Askims hdVästergötland. (j) Frølanda 1436. – Socknen har fått sitt namn från byn Frölunda. Förleden i detta innehåller troligen dialektordet frö ’fruktbar, frodig’. Efterleden är → land. Anslutning till namn på -lunda har skett redan på 1500-talet. Det särskiljande Västra lades till 1886 för att skilja socknen från (Östra) Frölunda i Kinds härad.

Västra Fågelvik sn, Nordmarks hdVärmland. Fuglwik 1330-talet. – Sockennamnet avsåg ursprungligen troligen gården → Stommen nära kyrkan, vid en fågelrik vik av sjön Fuxen. Västra tillades 1886 i syfte att skilja socknen från → Östra Fågelvik.

Västra Gerum sn, Skånings hdVästergötland. Gireemasokn 1377 avskr. – Socknen har fått sitt namn från kyrkbyn. Förleden innehåller fsv. gere ’kil, kilformigt stycke’ eller en motsvarighet, fsv. *ger, till fvn. geirr ’spjut’ och åsyftar sannolikt någon kil- eller spjutliknande formation i landskapet. Efterleden innehåller → hem ’boplats; gård’. Sedan 1886 är socknens officiella namn Västra Gerum. Det tillagda Västra särskiljer socknen från → Östra Gerum.

Västra Grevie by, Södra Åkarps snOxie hdSkåne → Mellan-Grevie.

Västra Göinge härad hd, Skåne. – Detta härad har tillsammans med Östra Göinge härad utgjort ett enda härad, Göinge härad, som först 1637 delades i två härad. Det medeltida häradet uppträder först under namnet fda. Guthisbo (A Guthisbo 1085, avskr. o. 1120), som dock redan under 1200-talet ersätts av fda. Gythinga hærath (Gµthingheret ca 1300). Det senare namnet innehåller genitiv av en till Guthisbo bildad plural inbyggarbeteckning, fda. gythingar.

Förled i Guthisbo är genitiv av mansnamnet fda. Guthir, ev. ett till grund för detta liggande appellativ med betydelsen ’hednisk präst’. Efterled är  bo. Innebörden av bo i detta namn låter sig inte säkert fastställas. Bo kan beteckna något slags distrikt eller en bygd, varvid Guthir i det förra fallet får antas ha varit styresman för distriktet, i det senare fallet en bygdehövding. Några jämförbara bo-distrikt låter sig inte påvisas, medan bo i betydelsen ’bygd’ är välkänt, också i häradsnamn, t.ex. → Sunnerbo härad, → Västbo härad och → Östbo härad i det till Göinge gränsande Finnveden.

Västra Götalands län län. – Länet inrättades 1998 och består i huvudsak av de förutvarande länen →, Göteborgs Bohus län, → Skaraborgs län och → Älvsborgs län. Länet omfattar en stor del av västra Götaland.

Västra Hallen f.d. by, Backaryds snMedelstads hdBlekinge → Hallabro.

Västra Harg sn, Vifolka hdÖstergötland. Harghx soken 1382. – Socknen har fått sitt namn från kyrkbyn. Det innehåller → harg, som här kan ha betydelsen ’stenig mark’ e.d. Omedelbart öster om kyrkan finns ett berg med delvis bortsprängda hällar. Sedan åtminstone 1700-talets mitt har socknen kallats Västra Harg. Det tillagda Västra särskiljer socknen från → Östra Harg.

Västra Hisings härad hd, Bohuslän. – Häradet omfattar västra delen av ön → Hisingen, dvs. den del av ön, Norska Hisingen, som under medeltiden hörde till Bohuslän.

Västra Hoby sn, Torna hdSkåne. ecclesiam (de) Hubu 1253 sen avskr., (in) Hoby 1366 (avser kyrkbyn). – Sockennamnet, vars efterled är → by ’gård; by’, är givet efter kyrkbyn. Förleden är oviss. Västra tillades 1886 i syfte att skilja socknen från → Östra Hoby.

Västra Husby sn, tätort, Hammarkinds hdÖstergötland. Husby 1304. – Sockennamnet är lånat från kyrkbyn. Det innehåller → husaby. Förleden Västra, som tillades redan under medeltiden, särskiljer socknen från → Östra Husby socken.

Västra härad hd, Småland. Westrahered 1200-talets början. – Det småländska → Njudung har alltsedan de äldsta källorna varit indelat i två efter väderstreck benämnda härad, Västra härad och → Östra härad. I de medeltida beläggen kompletteras de båda namnen ofta med tillägget »i Njudung».

Västra Ingelstad sn, tätort, Oxie hdSkåne. (vti) Ingildstad 1356 sen avskr. (avser kyrkbyn). – Socknen har sitt namn efter kyrkbyn (nu en tätort). Det innehåller i förleden mansnamnet fda. Ingiald och i efterleden → sta(d). Västra tillades 1886 i syfte att skilja socknen från → Östra Ingelstad.

Västra Karaby sn, tätort, Harjagers hdSkåne. (de) Karlaby majore [’stora’] 1200-talets senare del (avser kyrkbyn). – Sockennamnet (→ Karlaby) är givet efter kyrkbyn (nu en tätort). Det i 1200-talsbelägget tillagda ma-jore ’stora’ kan syfta på att kyrkbyn var större än kyrkbyn i → Östra Karaby. Det 1886 tillfogade Västra skiljer namnet från Östra Karaby.

Västra Karup sn, Bjäre hdSkåne. (i) Karup 1557. – Sockennamnet, lånat från kyrkbyn (nu en tätort), innehåller i förleden troligen ett mansnamn fda. *Kaki (jfr → Östra Karup). Efterleden är → torp ’nybygge’. Västra tillades 1884 till åtskillnad från det närbelägna → Östra Karup.

Västra Klagstorp sn, Oxie hdSkåne. ecclesie Claustorp 1334. – Socknen har sitt namn från kyrkbyn. Det innehåller mansnamnet fda. Klak och → torp ’nybygge’. Västra skiljer sedan 1886 namnet från → Östra Klagstorp.

Västra Kvismaren f.d. sjö, våtmark, SköllerstaAskers hdNärke → Kvismaren.

Västra Kärrstorp sn, Oxie hdSkåne. (i) Kærstorp 1350 sen avskr. (avser kyrkbyn), Kerstorp 1426 (avser kyrkbyn). – Sockennamnet avsåg ursprungligen kyrkbyn. Det kan innehålla det fda. mansbinamnet Kier eller möjligen det fda. mansnamnet Kærer. Efterleden är → torp ’nybygge’. Västra tillades 1886 till åtskillnad från → Östra Kärrstorp.

Västra Ny sn, Aska hdÖstergötland. – Formen Ny (Nya sokn 1399) har trätt i stället för det äldst belagda namnet, Nykyrka (Nyakirkio sokn 1369 ’den nya kyrkans socken’), vilket ännu lever kvar i tätortsnamnet → Nykyrka. Det i den officiella namnformen sent tillagda Västra särskiljer socknen från → Östra Ny socken.

Västra Nöbbelöv sn, Ljunits hdSkåne. (j) Nybøle sogn 1465 avskr. – Sockennamnet, som äldst avsåg kyrkbyn, innehåller ett forndanskt *nybyli ’nybygge’ (jfr → böle). Den nuvarande formen, känd sedan början av 1700-talet, beror på anslutning till de vanliga bebyggelsenamnen på → löv. Västra tillades 1886 till åtskillnad från sockennamnen → Norra Nöbbelöv och → Östra Nöbbelöv.

Västra Ryd sn, Bro hdUppland. (in) parochia Riudh 1299. – Ortnamnet innehåller → ryd ’röjning’. Troligen rör det sig om ett gammalt bygdenamn. Socknen hette tidigare Ryd, men på 1700-talet tillfogas Västra till åtskillnad från → Östra Ryd i Danderyds skeppslag.

Västra Ryd sn, Ydre hdÖstergötland. Ryth 1337. – Socknen har fått sitt namn från en bebyggelse vid kyrkan. Det innehåller → ryd ’röjning’. Sedan åtminstone 1777 har socknen kallats Västra Ryd. Det tillagda Västra särskiljer socknen från → Östra Ryd i Skärkinds härad.

Västra Sallerup sn, Harjagers hdSkåne. (in) parrochia de Saxulstorp 1201 sen avskr., (in) parochia Saxælthorp 1300-talets mitt. – Sockennamnet, som är givet efter kyrkbyn, innehåller i förleden troligen mansnamnet fda. Saxel (&lt; Saxulf). Efterleden är → torp ’nybygge’. Västra tillades 1886 i syfte att skilja socknen från → Södra Sallerup och → Östra Sallerup.

Västra Skedvi sn, Åkerbo hdVästmanland. (j) Skædhwi sokn 1388 → Skedevi.

Västra Skrävlinge
f.d. sn, Oxie hdSkåne. (de)Scræplingi 1300-talets mitt, (de) Westraskræplinge 1400-talets förra del (avser kyrkbyn). – Socknen har sitt namn efter kyrkbyn. Det innehåller en inbyggarbeteckning (→ -inge), kanske bildad till ett äldre namn på Husiebäcken, sammanhängande med verbet skrapa med syftning på vattnets ljud. Kyrkbyn och grannbyn Östra Skrävlinge i Husie f.d. socken utgjorde äldst en enda bebyggelse.

Västra Stenby sn, Aska hdÖstergötland. V. Stenby Socken 1825. – Socknen bildades 1813 genom sammanslagning av de gamla socknarna Kälvesten (Kæluesten 1338) och Sten (Sten sokn 1379) och fick då namnet Västra Stenby. Vad ordet sten här åsyftar är ovisst. Namnet Kälvesten sammanhänger med den nu försvunna sjön Kälven i Kälvesten. Formen Stenby har utvecklats ur Stenbo (socken) ’Stenbornas (socken)’. Det tillagda Västra särskiljer socknen från → Östra Stenby socken.

Västra Strö sn, Onsjö hdSkåne. (de) Othenstrø [’Strö i → Onsjö härad’] 1350 (avser kyrkbyn), (in) Strøø 1351 avskr. (avser kyrkbyn). – Kyrkbyn har givit socknen dess namn, som anses innehålla ett ord fda. *strø ’ström, vattendrag’ med syftning på Saxån. Norra tillades 1886 i syfte att skilja socknen från → Norra Strö och → Östra Strö.

Västra Sälen by, Transtrands snDalarna → Sälen.

Västra Sönnarslöv sn, Södra Åsbo hdSkåne. (til) Söndersleff 1510-talet sen avskr. – Sockennamnet, lånat från kyrkbyn, innehåller i förleden möjligen ett mansnamn fda. *Sundar eller *Sunnar. Efterleden är → löv. Västra tillades 1886 i syfte att skilja socknen från → Östra Sönnarslöv.

Västra Tollstad sn, Lysings hdÖstergötland. parochia Tholfstadhæ 1358. – Socknen har fått sitt namn från kyrkbyn. Det innehåller mansnamnet fsv. Tholf (Thorulf). Efterleden är → sta(d). Sedan åtminstone 1700-talets mitt har socknen kallats Västra Tollstad. Det tillagda Västra särskiljer socknen från → Östra Tollstad.

Västra Tommarp sn, tätort, Skytts hdSkåne. (y) Tommerupp 1480 sen avskr. (avser kyrkbyn). – Sockennamnet är lånat från kyrkbyn (numera tätort). Förleden innehåller mansnamnet fda. Tumi. Efterleden är → torp ’nybygge’. Västra tillades 1886 i syfte att skilja socknen från → Östra Tommarp.

Västra Torp by, Lill, a Isie snVemmenhögs hdSkåne → Östra Torp.

Västra Torsås sn, Allbo hdSmåland. (j) Thoors aas sokn 1385. – Socknen har övertagit namnet på den ursprungliga kyrkbyn, som är belägen ca 6 km nordöst om den nuvarande kyrkan. Ursprungligen har namnet syftat på den stora höjd på vars västra sluttning byns ägomarker breder ut sig. Ortnamnet innehåller i förleden gudanamnet Tor och i efterleden ås. Det särskiljande tillägget Västra infördes 1886 för att skilja socknen från → Östra Torsås i Konga härad. Byns namn skrevs dock redan under medeltiden Westra thorsaas (1423) o.d.

Västra Torup sn, tätort, Västra Göinge hdSkåne. (j) Torderp sogn 1504. – Socknen har sitt namn efter kyrkbyn. Det innehåller mansnamnet Tord och → torp ’nybygge’. När post- och järnvägsstation inrättades strax norr om kyrkbyn 1891, gavs denna namnet Västra Torup, kanske efter läget i Västra Göinge härad till undvikande av sammanblandning med socknen → Torup i Halland, där en äldre järnvägsstation finns. Sockennamnet ändrades först 1926 till Västra Torup.

Västra Tunhem sn, Väne hdVästergötland. Tuneem 1330-talet. – Socknen har fått sitt namn från gården Tunhem (Prästegården). Det innehåller dialektordet tun ’(in)hägnad’ (→ tuna) och → hem ’boplats; gård’. Sedan 1886 är socknens officiella namn Västra Tunhem. Det tillagda Västra särskiljer socknen från → Östra Tunhem.

Västra Vemmenhög sn, Vemmenhögs hdSkåne. (in) Wæmundæhøgh westre 1318 (avser kyrkbyn). – Sockennamnet, givet efter kyrkbyn, innehåller mansnamnet fda. Wemund och → hög. Västra Vemmenhögs kyrkby och kyrkbyn i grannsocknen → Östra Vemmenhög utgjorde troligen ursprungligen en enda by.

Västra Vemmerlöv sn, Skytts hdSkåne. (in) Wimerlef 1318 avskr. (avser kyrkbyn). – Socknen har sitt namn efter kyrkbyn. Det innehåller i förleden *Wighmar (motsvarande fvn. Vígmarr) eller ett forndanskt mansnamn *Withmar. Efterleden är → löv. Västra tillades 1886 i syfte att skilja socknen från → Östra Vemmerlöv.

Västra Vingåker sn, Oppunda hdSödermanland. Wikinghaker 1314? – Socknen har sannolikt fått sitt namn från en samlingsplats med forntida anor. Det betyder ’vikbornas åker’ och har använts om en åker där man samlats, kanske för både kult och andra offentliga angelägenheter (→ åker). Den lokalitet som ligger bakom den fornsvenska förleden Viking ’vikbornas’ har snarast varit ett fordom vidsträckt, vattenrikt område vid Vingåkersån på slätten väster om sjön Kolsnaren. Det ursprungliga Vingåker delades på 1700-talet i socknarna Västra Vingåker och → Östra Vingåker. Tätorten Vingåker har vuxit fram kring en järnvägsstation öppnad 1862.

Västra Vram sn, Gärds hdSkåne. (in) uilla Wraum occidentali [’västra’] 1135 (avser kyrkbyn). – Sockennamnet är lånat från kyrkbyn. Det innehåller dativ pluralis av vrå (fda. vra) i betydelsen ’krok, hörn’ med trolig syftning på läget vid markanta krökningar i Vramsån. Västra Vrams kyrkby och kyrkbyn i grannsocknen → Östra Vram är sannolikt delar av samma ursprungsbebyggelse. Jfr → Norra Vram och → Södra Vram.

Västra Ämtervik sn, tätort, Fryksdals hdVärmland. – Tätorten har vuxit fram kring bebyggelsen vid kyrkan. För tolkning av namnet se → Östra Ämtervik.

Västrum sn, Södra Tjusts hdSmåland. (j) Vestrwme 1382 (avser byn). – Sockennamnet är övertaget från byn Västrum. Det är sammansatt av väderstrecksbeteckningen väst(er) och → rum ’öppen plats’.

Väte sn, Gotland. Hwecyum 1400-talet. – Namnet har jämförts med det norska dialektordet kvetja ’en slipning; så mycket som man kan slå med en lie, innan man behöver vässa den’. Det skulle då innehålla ett forngutniskt ord som syftat på ängsmark av en särskild storlek, jfr det även från Gotland kända vässning med samma innebörd. Alternativt kan namnet innehålla dialektordet vättja ’mjuk brynsten’ och syfta på ett område där sådan sten fanns. Namnet bör således ursprungligen vara ett ägo- eller naturnamn, men det är möjligt att det förmedlats till socknen via ett gårdnamn; jfr det nuvarande gårdnamnet Västerväte (Westerhwethium 1294).

Vättak sn, Vartofta hdVästergötland. Wättägh 1386 sen avskr. (avser kyrkbyn). – Socknen har fått sitt namn från kyrkbyn. Efterleden innehåller ordet teg. Förleden kan innehålla dialektordet vät ’sank mark, grund vattensamling som torkar ut’. I sockenkyrkans omgivning finns sankmarker.

Vätte härad hd, Bohuslän. (i) Uetta herat, (i) Uetta heraði ca 1300. – Vættahæradh är ett gammalt bygde- eller landskapsnamn, under medeltiden också känt som skeppsredenamn (→ härad). Härad har i detta namn säkerligen betydelsen ’bygd’, och namnet kan alltså återges med ’Vättebygden’. Vätte bör sammanhållas med gårdnamnet Vättland (Vettaland ca 1225) i Skee socken, som antas innehålla genitiv pluralis av fvn. vætt ’kupigt kistlock’, syftande på gravhögar. Vätte härad skulle då syfta på en samlingsplats vid gravhögarna ifråga.

Vättern
sjö, Götaland. , Wetur,
1220- eller 1230-talet. – Sjönamnet innehåller ett ur vårt språk sedan länge försvunnet ord, fsv. *vætur ’vatten, sjö’. Vättern var sjön framför andra för dem som bodde runt den.

Vätteryd torp, gravfält, Norra Mellby snVästra Göinge hdSkåne. – Namnet har ursprungligen avsett det omfattande järnåldersgravfältet, som rymmer en stor mängd resta stenar. Förleden kan vara vätte i betydelsen ’avlidens ande, spöke, gast’. De till gravfältet knutna föreställningarna om övernaturliga väsen kan emellertid vara sekundärt tillkomna och namnet således omtolkat i anslutning härtill. Då bebyggelsen Vätteryd (Wetteryds hus 1826) vid gravfältet är ung, kan efterleden inte utgöras av det i gamla bebyggelsenamn vanliga → ryd ’röjning’, utan utgörs i stället säkerligen av dialektordet ry (&lt; ryd) ’hedmark’. – Bild 78.

Vättland gd, Skee snVätte hdBohuslän → Vätte härad.

Vättle härad hd, Västergötland. (in) Vetlohærad 1286. – Till grund för häradsnamnet ligger säkerligen ett ånamn fsv. *Vætla, som får antas ha avsett Lärjeån, ett biflöde till Göta älv. Ånamnet, som sannolikt är bildat till adjektivet våt, har ansetts ha haft en allmän betydelse ’vattendrag’. Snarare har det dock på något sätt karakteriserat vattendraget, kanske genom långsamt flöde i åns starkt meandrande lopp (jfr nyisländskans vætla ’sippra, rinna långsamt, porla’, vætla ’långsamt flöde’ o.d.). Vättlefjäll (Uætlufial ca 1325), namnet på en skogs- och bergstrakt i norra delen av häradet norr om Lärjeån, är snarast bildat till häradsnamnet. Jfr → Villands härad.

Vättlösa sn, Kinne hdVästergötland. (in) Wæterløso 1366. – Socknen har fått sitt namn från kyrkbyn. Förleden innehåller ett fornspråkligt ord med betydelsen ’vatten(drag), sjö e.d.’ (jfr → Vättern) och efterleden → lösa ’glänta; äng’. Kyrkan ligger vid en å.

Vätö sn, BroVätö skgUppland. Ecclesie Vætu 1337. – Ortnamnet, som äldst avsåg ön Vätö, bör sammanhållas med det från gotländska dialekter kända vät ’pöl, träsk; grunt vatten som torkar ut’. Bakgrunden kan vara de grunda vikar som ännu under vikingatid har skurit långt in i ön. Namnet ingår i skeppslagsnamnet Bro och Vätö skeppslag, se → Frösåkers härad.

Väversunda sn, Dals hdÖstergötland. (jn) Wewersundom 1279. – Socknen har fått sitt namn från kyrkbyn. Det plurala (se inl. 3.3.1) ortnamnet innehåller sund, som här väl har använts om sundliknande sankmark e.d. Förledens innebörd är oklar.

Växjö kn, stad, Småland. Datum Vexio 1286. – Namnet har ursprungligen betecknat nuvarande Växjösjön. Det är sammansatt av orden väg och sjö, dvs. ’Vägsjön’. Namnet syftar troligen på vinterfarleder.


                      Y 

                   
                      Ycklaren sjö,
                      Ockelbo sn
                      Gästrikland.
                      Ockelbo.  

                   
                      Ydre härad hd,
                      Östergötland.
                      (in) Ydre 1279. – Ydre, som är ett gammalt bygdenamn, har förklarats som
                      bildat till ett fsv. *ydher ’idegran’. Fsv. Ydhre, bildat som eke till ek,
                      skulle då betyda ’trakten där det växer idegran’. Tecken på förekomst av
                      idegran i Ydre synes föreligga i två bynamn, Idhult (i Idhhvlth 1460) i
                      Svinhults socken och Idebo (Idhabodhe 1418 sen avskr.) i Malexanders socken,
                      vilken under medeltiden räknades till Ydre. Dessa båda namn innehåller
                      sannolikt ett annat, vanligare ord för trädet ifråga, fsv. *idhe, som ingår
                      i idegran.  

                   
                      Yllestad sn,
                      Vartofta hd
                      Västergötland.
                      (de) Ylistadhum 1323. – Socknen har fått sitt namn från kyrkbyn. Förleden kan
                      innehålla ett mansbinamn fsv. *Ylir eller *Yli ’Skrikhalsen’ e.d., bildat till
                      verbet yla. Efterleden är sta(d).  

                   
                     Ymsen sjö,
                     Vadsbo hd
                     Västergötland.
                      Ymsi ca 1325. – Sjöns namn är möjligen bildat till fsv. ymse ’växlande, skiftande’
                      syftande på hastigt skiftande väderleksförhållanden.  

                   
                      Yngaren sn,
                      Södermanland.
                       Yngeren 1560. – Namnet är oklart. Det har sammanställts med ord för ’trång(het)’.
                       Mellan socknarna Björkvik och Halla är den vidsträckta sjön förhållandevis
                       sammanträngd.  

                   
                      Yngen sjö,
                      Färnebo och Kroppa snr
                      Färnebo hd
                      Värmland.
                       Öngen 1658. – Namnet torde vara ett ursprungligt *Öingen, en bildning med -ing
                      till ordet ö, alltså ’den örika (sjön)’.  

                   
                      Yngsjö tätort,
                      Åhus snVillands hd
                      Skåne.
                      Inscio 1135 avskr., (in) Insyo 1294 avskr. – Namnet innehåller ordet insjö
                      (i motsats till det närliggande havet) med syftning på den nu till stor del uppgrundade
                      Yngsjösjön vid bebyggelsen.  

                   
                      Ysane sn, tätort,
                      Listers hd
                      Blekinge.
                      (y) Isande 1420 avskr. – Det från kyrkbyn (nu en tätort) lånade namnet har dunkelt ursprung.  

                      
                         Ysby sn, tätort,
                         Höks hd
                         Halland.
                          (tel [’till’]) Øsby kyrkæ 1393. – Tätorten, som ligger på mark till olika byar,
                         omfattar bebyggelse vid sockenkyrkan och har övertagit socknens namn. Detta är i
                         sin tur lånat från en by i kyrkans närhet. Förleden innehåller väderstrecksbeteckningen
                         öst. Efterleden är by ’gård; by’. Förmodligen har byn namngetts från
                         byn Hov lite längre västerut.  

                      
                         Ystad kn, stad,
                         Skåne.
                          domus ystaensis [’Ystadshus’] 1280, (in) Ystath 1285 avskr. – Stadens namn har
                         tolkats som innehållande fda. *y ’idegran’ och senast som innehållande ett ord *yzt
                         ’yttersta’, här i betydelsen ’längst ut mot havet’. Efterleden är sta(d).  

                      
                         Ytterby sn,
                         Inlands Södre hd
                         Bohuslän.
                         (a) Konong(a) hællu ytri (åsyftar själva kyrkan) 1300-talet, (J) Yttra byar sokn 1353 avskr.
                         – Namnet, ’den yttre, dvs. längre utåt belägna gården/byn’, tycks förutsätta en nu
                         försvunnen bebyggelse i närheten av kyrkan. Yttre syftar på läge närmare havet i förhållande
                         till Kungälv (jfr skrivningen från 1300-talet).  

                      
                         Ytterenhörna sn,
                         Selebo hd
                         Södermanland.
                          (in) parochia Tunum Enhørne 1281. – Sockennamnet Ytterenhörna utgår från bygdenamnet
                         Enhörna. Ytterenhörna ligger längre bort från den öppna Mälaren
                         än Överenhörna socken. Vad som föranlett förleden Ytter är
                         ovisst (jfr Yttergran och Ytterselö).
                         Under medeltiden bar socknen även namnet Tuna, som lånats från kyrkbyn
                         (tuna).  

                      
                         Yttergran sn,
                         Håbo hd
                         Uppland.
                          ecclesie Ytrugren 1298. – Till grund för sockennamnen Övergran
                          (Ecclesie mee parochiali [’till min sockenkyrka’] Øffrogræn 1298) och
                          Yttergran ligger en bildning till ordet gran, troligen med kollektiv betydelse
                         och syftande pågranvegetation. Ytter- och Över- är tillagda i särskiljande syfte,
                         där Ytter- syftar på läget längre ut mot och Över- på läget längre upp från
                         Mälaren. Åtminstone Yttergran återgår på ett bynamn: Græn (de Gren 1324),
                         avseende nuvarande Yttergransby strax söder om Yttergrans kyrka. Vad
                         beträffar Övergran är förhållandena mer oklara. Även här antyder källorna
                         att ett bynamn kan ligga till grund, men mer tilltalande är måhända att
                         se namnet som resultatet av en splittring av ett större, ursprungligt
                         Græn omfattande såväl Ytter- som Övergran.  

                      
                         Ytterhiske stadsdel,
                         Umeå stad
                         Västerbotten.
                         Hissjön.  

                      
                         Ytterhogdal sn,
                         tätort,
                         Hälsingland.
                          (i) Hoadalenn 1273 avskr., (j mællan) Yter Hwddal 1430 eller 1484. – Sockennamnen
                         Ytter- och Överhogdal (j mællan … Øffuer Hwddal 1430 eller 1484) återgår på ett
                         bygdenamn Hogdal ’dalgången runt ån Hoan’. Detta ånamn (a Hoe 1273 avskr.)
                         innehåller ho ’tråg, ränna’ och syftar på fördjupningar, som finns i särskilt
                         åns nedre lopp. Förlederna Ytter- och Över- anger socknarnas relativa läge till
                         varandra; Ytterhogdal ligger längre nedströms och Överhogdal längre uppströms ån.  

                      

                         
                      
                   

                      
                   

                   

                      
                   
                   

                      
                   


                  
                      Ytterjärna sn,
                      Öknebo hd
                      Södermanland.
                      Järna.  

                   
                      Ytterlännäs sn,
                      Ångermanland.
                       Ytralænes kirkia 1390 sen avskr. – Namnet(ursprungligen Lännäs) har äldst
                      snarast betecknat prästgården, på vars område socknens gamla kyrka ligger.
                      Troligen är det fråga om uppkallelse efter ett likalydande namn i Överlännäs.
                      Ytter- syftar på att socknen ligger längre ut mot havet än Överlännäs.  

                   
                      Yttermalung tätort,
                      Malungs sn
                      Dalarna.
                       Yttermalung 1539. – Tätorten återgår på en by. Namnet kan tolkas som
                      ’(gården/byn i) den yttre (dvs. nedströms Västerdalälven liggande) delen av
                     (bygden, socknen) Malung’. Namnet kan ha betecknat en bebyggelse redan från
                      början men också ha varit ett områdesnamn som senare övertagits av en gård
                      eller by, kanske den först tillkomna i området. Som ursprungligt gård- eller
                      bynamn kan Yttermalung dessutom tolkas som ’den »yttre» gården/byn i
                     (bygden, socknen) Malung’.  

                   
                      Ytterselö sn,
                      Selebo hd
                      Södermanland.
                       Tunæ in Sila 1327, Ytrasyla sokn 1381. – Sockennamnet (’det yttre Selaö’) har
                      utgått från önamnet fsv. Sila (Selaön). Förleden Ytter-
                      åsyftar troligen att Ytterselö ligger längre ut  mot den öppna Prästfjärden än
                         Överselö socken. Under medeltiden bar
                      socknen också namnet Tuna, som lånats från kyrkbyn (tuna).  

                   
                      Yttertavle by,
                      Umeå sn
                      Västerbotten.
                      Innertavle och Tavelsjö.  

                   
                      Yttertjurbo härad hd,
                      Västmanland.
                      – Yttertjurbo härad och Övertjurbo härad har bildats genom delning av Tjurbo
                      härad, det medeltida Thiurbo hundare (j Thyurbohundære 1356). Det i nord-sydlig
                      riktning långt utsträckta häradet delades på 1600-talet i en sydlig del,
                      Yttertjurbo härad, belägen ut mot Mälaren, och en nordlig del, Övertjurbo
                      härad, belägen längre upp från Mälaren. Hundaresnamnet Thiurbo hundare
                      (jfr hundare) innehåller en plural inbyggarbeteckning,
                      fsv. thiurboar, som utgår från den gamla tingsplatsen på Lundboberg,
                      ’Lundbybornas berg’, en betydande höjd sydöst om byn Lundby i  Tortuna socken.
                      Denna höjd karakteriseras av en markerad brant med klippavsatser och av anhopningar
                      av stenblock av delvis betydande storlek. Sådana berg- och blockformationer har
                      kunnat benämnas med ett ord »tjur», fsv. *thiur; ett geografiskt närliggande
                      exempel är Tjur (i Thiwre 1400), en by i Lundby socken i Västerås stad, som har
                      namn efter en imponerande koncentrerad blockanhopning på en av slätmark omgiven
                      kulle. Thiurbo hundare kan alltså återges med ’deras hundare som har sin samlingsplats på
                      »tjur»-berget’. Den av »tjur»-formationer kännetecknade platsen har kollektivt kallats
                      fsv. *thyre, vilket ligger till grund för by- och sockennamnet Tortuna.
                     Jfr Tyresta, Tyresö.  

                   
                      Ytterån tätort,
                      Näskotts och Alsens snr
                      Jämtland.
                      (i) Yteraa … (øffre) Ythraaen 1520. – Tätorten har snarast namn efter järnvägsstationen,
                      öppnad 1882. Redan tidigare fanns dock kvarnar och smedjor vid forsen, samt på
                      Alsensidan Ytterå badanstalt. Namnet avser från början det korta
                      vattendraget mellan Alsensjön och Storsjön. Förleden anger möjligen
                      relationen till Faxån mellan Näldensjön och Alsensjön, högre upp i samma
                      vattensystem.  

                   
                      Yxered by,
                      Hjorteds sn
                      Södra Tjusts hd
                      Småland.
                      Yxern.  

                   
                     Yxern sjö,
                     Frödinge snSevede hd
                     Locknevi snSödra Tjusts hd
                     Tuna snTuna läns hd
                     Småland.
                      – Sjönamnet ska sammanhållas med bynamnet Yxered (j Yxaridh 1381), avseende en by i
                      Hjorteds socken sydöst om sjön. Båda namnen kan återgå på ett äldre namn på Yxeredsån, *Yx, bildat
                      till dialektformen yx av ordet yxa. Den sakliga bakgrunden till ett sådant ånamn är dock oklar.  

                   
                      Yxnerum sn,
                      Skärkinds hd
                      Östergötland.
                       Yxnarwma sokn 1383. – Socknen har fått sitt namn från en bebyggelse vid kyrkan.
                      Det innehåller rum ’öppen plats’ och i förleden troligen en
                      gammal plural genitivform, fsv. yxna, av ordet oxe.  

                   
                      Yxningen sjö,
                      Småland och Östergötland.
                      Yxningen Lacus 1653. – Ortnamnet har utgått från gård- och sockennamnet
                      Yxnerum vid sjön och betyder ’sjön vid Yxne-rum’ eller
                      ’Yxnerumsbornas sjö’.  

                   Z 

                   
                      Zinkgruvan gruva, tätort,
                      Hammars snSundbo hd
                      Närke.
                      – Tätorten har sitt ursprung i en zinkfyndighet, känd från förra hälften av 1800-talet. Det
                      belgiska företaget Vielle Montagne inköpte 1857 Zinkgruvan och drev länge en framgångsrik
                      verksamhet där.  

                   Å 

                    
                      Å sn,
                      Björkekinds hd
                      Östergötland.
                       Aa 1349. – Socknen tycks snarast ha fått sitt namn därav att dess gamla kyrka
                      låg vid Gisselöån. Under medeltiden kallades socknen också Abo sokn ’Åbornas socken’.  

                   
                      Åby sn,
                      Norra Möre hd
                      Småland.
                       Aby 1318. – Sockennamnet är övertaget från kyrkbyn och betyder ’gården/ byn vid ån’,
                      dvs. Åbyån som rinner mellan byn och kyrkan. Byn har i äldre tid legat närmare ån än i dag.  

                    
                      Åby tätort,
                      Tjureda snNorrvidinge hd
                      Småland.
                       Scriptum Aby 1403. – Tätorten är framvuxen ur herrgården Åby. Namnets förled åsyftar den
                      korta ån mellan Skavenässjön och Helgasjön. Efterleden är by ’gård; by’. 

                  
                     Åby tätort,
                     Kvillinge snBråbo hd
                     Östergötland.
                      (i) Aby 1466. – Tätorten återgår på en by. Förleden är å med syftning på läget vid Pjältån (Hultån).
                      Efterleden är by ’gård; by’.  

                      

                         
                      
                   

                      
                   
                   

                      
                   
                   

                      
                   

                 
                   Åby byar,
                   Stora Åby och Ödeshög snr hd
                   Lysings hd
                   Östergötland.
                   Stora Åby.  

                 
                    Åbyggeby tätort,
                    Hille sn
                    Gästrikland.
                    (ij) Abyggiaby 1432. – Tätorten är framvuxen ur en by, belägen på ömse sidor
                    av Testeboån. Förleden innehåller genitiv av fsv. *abyggiar (till fsv. a ’å’)
                    ’åbor, folk som bor vid en å’. Efterleden är by ’gård; by’.  

                 
                    Åbyn by,
                    Byske sn
                    Västerbotten.
                    Åbyälven.  

                  
                      Åbytorp tätort,
                      Kumla sn
                      Kumla hd
                      Närke.
                       Åbytorp 1600. – Tätorten har vuxit fram på marken till Åbytorp, vars namn i
                      efterleden innehåller torp ’nybygge’. Åbytorp har
                      tagits upp som nybygge under byn Åby (i Aby 1415), som ligger vid en liten å.  

                   
                      Åbyälven älv,
                      Lappland, Norrbotten och Västerbotten.
                       Åby Elf 1736. – Förleden innehåller bynamnet Åbyn (Åbyn 1539) i Byske socken i Västerbotten.
                      Byn ligger vid Åbyälven nära dess utlopp i Bottenviken. Namnet Åbyn syftar på läget vid älven
                      och visar att denna enligt känt norrländskt språkbruk kallats för å, något som också framgår
                      av belägget Åby ån 1789.  

                   
                      Ådals-Liden sn,
                      Ångermanland.
                      (De) Lidh 1344. – Namnet Liden är bestämd form singularis av fsv. lidh ’bergssluttning,
                      lång sluttning eller backe’, här möjligen med betydelsen ’nipa, brant älvbrink’.
                      Ursprungligen har sockennamnet kanske betecknat den på Kyrkjorden liggande Prästnipan.
                      Ådals lades till 1886 för att skilja namnet från Liden i Medelpad.
                      Ådalen avser Ångermanälvens floddal.  

                  
                     Åflo by,
                     Offerdal sn
                     Jämtland.
                     Offerdal.  

                  
                     Åhus sn, tätort,
                     Villands hd
                     Skåne.
                       Aos 1286 avskr. – Namnet är en ursprunglig sammansättning av fda. a ’å’ och os
                      ’mynning’, med syftning på läget vid mynningen av Helge å. Åhus var stad fram
                      till 1617. Den nuvarande namnformen på -hus har föreslagits bero på påverkan
                      från lågtyskan genom Hansans inflytande i staden under medeltiden men förklaras
                      enklast som en omtolkning efter att ordet os inte längre var levande i språket
                      och genom det faktum att en borg, ett befäst hus, fanns här redan vid 1100-talets
                      senare hälft.  

                   
                      Åkarp tätort,
                      Burlövs sn
                      Bara hd
                      Skåne.
                       Acathorpi 1100-talets mellersta del. – Tätorten har utvecklats ur en by. Namnet
                      innehåller mansnamnet Åke och torp ’nybygge’.  

                   
                      Åkarp, Norra, Södra snr,
                      Skåne.
                      Norra Åkarp och Södra Åkarp.  

                   
                      åker Substantivet åker hör samman med verbet åka, i sin tur besläktat med
                      latinets agere ’driva’. Man har antagit att åker ursprungligen betecknat en
                      plats där man drev boskapen i bet, en etymologi som dock rymmer flera
                      frågetecken. I svenska ortnamn har ordet säkert i flertalet fall sin
                      nuvarande betydelse, dvs. ’odlad mark’. I bebyggelsenamn uppträder det under
                      formen -åkra/Åkra i Sydsverige och -åker/Åker i Mellan- och Nordsverige, en
                      uppdelning som dock är av sent datum. Namnen förekommer i Sverige överallt
                      där jordbruk bedrivits, och förlederna beskriver oftast åkerns karaktär
                      eller läge. De kan syfta på själva jorden, t.ex. Leråkra, Skarpåker (skarp
                      ’torr, ofruktbar’ o.d.), Sandåkra och Haraker, eller
                      åkerns form som i Bredåker och Långåker. Vanligt är också att förleden anger
                      åkerns relativa läge, så t.ex. i Söderåkra,
                      Uppåkra och Utåker I
                      Mälsåker anges det absoluta läget (vid Mälaren).
                      Andra fall, som t.ex. Aspåker och Apelåker, tar fasta på vegetation vid eller
                      kring åkern; däremot är förleder som syftar på odlade grödor ovanliga.
                      Flertalet bebyggelsenamn på åker/åkra går tillbaka på gamla ägonamn. De har
                      således från början avsett vanliga åkrar för att senare överföras på bebyggelser,
                      som anlagts i anslutning till dessa.
                       En delvis annan bakgrund har de namn där ett gudanamn ingår i förleden,
                      t.ex. Frösåkers härad, Odensåker,
                      Torsåker och Ulleråkers härad.
                      Dessa namn syftar på åkrar som brukats rituellt och som verkar ha haft
                      betydelse för större områden. Detta framgår bl.a. av att de ofta ingår i
                      distriktsnamn men inte i namn på någon känd bebyggelse. Även det
                      osammansatta Åker/Åkra har säkert i vissa fall syftat på sådana åkrar,
                      liksom troligen en del sammansatta namn som Vingåker (Västra Vingåker),
                      Österåker och Jönåker. Det flera
                      gånger uppträdande häradsnamnet Åkerbo härad torde likaså
                      utgå från en helig åker i anslutning till respektive distrikts samlingsplats.
                      De flesta bebyggelsenamn på åker/åkra har bildats under förhistorisk tid,
                      men då det rör sig om ett ännu levande ord, kan namn av denna typ i praktiken
                      bildas än i dag.
                      Litteratur: Stefan Brink, Political and social structures in early
                      Scandinavia. A settlement-historical pre-study of the central place, i
                      Tor 28 (1996), s. 264–65; Bengt Pamp, Ortnamnen i Sverige. 5 uppl.
                     (1988), s. 40–41; Per Vikstrand, Gudarnas platser. Förkristna sakrala
                       ortnamn i Mälarlandskapen (2001), s. 366–85; dens., Några tankar om de
                      sakrala åker-namnen och om ortnamnskronologi, i Ortnamnssällskapets i
                      Uppsala årsskrift 2002, s. 19–38.  

                    
                      Åker sn,
                      Östbo hd
                      Småland.
                      (de) Aker 1299. – Socknen synes ha fått namn efter kyrkbyn.
                      Det innehåller åker.  

                    
                       Åker sn,
                       Åkers hd
                       Södermanland.
                       Akir 1280. – Socknen har troligen fått
                       sitt namn från en gammal samlingsplats för Åkers härad,
                       en åker belägen vid kyrkan och prästgården Tuna (åker).  

                    
                      Åkerbo härad hd,
                      Västmanland.
                       Akerbohunderi 1326. – Hundaresnamnet är att sammanhålla med by- och sockennamnet
                      Medåker. Förleden i Akerbo(a), genitiv av inbyggarbeteckningen
                      fsv. akerboar, syftar på en samlingsplats på eller vid en åker, som kan ha haft
                      en funktion i den förkristna kulten
                      (åker). Denna åker är otvivelaktigt den som gett upphov till bynamnet
                      Medåker. Strax öster om Medåkers by, på grannbyn Ödesbergas mark, låg hundarets medeltida
                      tingsplats, Eklöt (jfr hundare).  

                    
                       Åkerbo härad hd,
                       Öland.
                        (j) Agerbo heriitt 1504. – Förleden i den i häradsnamnet ingående inbyggarbeteckningen,
                       fsv. akerboar, syftar på en samlingsplats på eller vid en åker (åker),
                       som troligen haft en funktion i den förkristna kulten. Denna åker har lokaliserats till byn
                       Källa, med de två kullarna Åkersberg och Tingskullen i närheten av byn Vi
                       (vi ’helig plats, kultplats’).  

                      

                         
                      
                   

                      
                   

                   

                      
                   
                   

                      
                   

                    
                      Åkerbo härad hd,
                      Östergötland.
                      (jn) Akerboahærædh 1315 avskr. – Det har övervägts huruvida förleden i den
                      i häradsnamnet ingående inbyggarbeteckningen, fsv. akerboar, syftar på
                      åkerbygden i häradet på Östgötaslätten eller på en samlingsplats på eller
                      vid en åker (åker). Tre andra härad med likalydande
                      namn, varav ett med varianten Åkers härad, syftar alla
                      otvivelaktigt indirekt på samlingsplatser, som kan haft samband  med den
                      förkristna kulten, och så är efter all sannolikhet också fallet med det
                      östgötska namnet. Var den namnlåtande samlingsplatsen har legat är dock
                      ovisst. Den medeltida tingsplatsen låg i Skavestad i Törnevalla socken.  

                   
                      Åkerby sn,
                      Bälinge hd
                      Uppland.
                       (in) Aakerby 1316. – Namnet är övertaget från kyrkbyn. Det är sammansatt av
                      åker och by ’gård; by’.  

                   
                      Åkersberga tätort,
                      Österåkers sn
                      Åkers skg
                      Uppland.
                      – Ortnamnet avsåg ursprungligen en järnvägsstation på Stockholm–Roslagens
                      järnvägar (Roslagsbanan), anlagd på byn Bergas mark kring sekelskiftet 1900.
                      Sockennamnet (Öster)Åker har tillagts för att skilja
                      namnet från andra stationer med namnet Berga.
                     Namngivningen kan också ha påverkats av att en poststation i socknen hette Åkersberg.  

                   
                      Åkers härad hd,
                      Södermanland.
                       Akirbohundare 1348; (j) Akirs hundare 1384. – Hundaresnamnet
                      (hundare) uppträder under medeltiden i två former, Akers
                      hundare, med genitiv av Aker, resp. Akerbo hundare, med genitiv pluralis av
                      en därtill bildad inbyggarbeteckning, fsv. akerboar. Av de båda formerna
                      Åkers och Åkerbo, som växlar ännu under 1500-talet, har den förra så
                      småningom segrat. Aker syftar otvivelaktigt på det Aker som ligger till
                      grund för sockennamnet Åker i Åkers härad. Någon
                      bebyggelse med detta namn är inte känd, utan namnet avser av allt att döma
                      en samlingsplats för hundaret, som kan ha haft samband med den förkristna
                      kulten, en plats som senare vid sockenbildningen såsom kyrkplats också legat
                      till grund för sockennamnet.  

                   
                       Åkers krutbruk brukssamhälle,
                       Åkers snÅkers hd
                       Södermanland.
                       Åkers styckebruk.  

                   
                      Åkers styckebruk tätort,
                      Åkers snåkers hd
                      Södermanland.
                      Åkers Järn och Styckebruk 1715. – Tätorten återgår på bebyggelse dels kring ett
                      bruk, dels kring en 1895 inrättad post- och järnvägsstation. Bruket fick i mitten av
                      1600-talet rätt att tillverka s.k. stycken, dvs. gjutjärnskanoner, därav
                      styckebruk. På annat håll i socknen upptogs vid samma tid kruttillverkning
                      vid Åkers krutbruk (Åkers Kruutbruuk 1715). Samhället Åkers krutbruk har på
                      senare tid införlivats med tätorten Åkers styckebruk.  

                   
                      Åkerö gods,
                      Bettna snOppunda hd
                      Södermanland.
                       Akærø 1281. – Slottet har fått sitt namn från den ö i sjön Yngaren där det ligger.
                       Åker har här sannolikt den vanliga betydelsen ’åker(mark)’, även om det inte är uteslutet
                       att önamnet innehåller detta ord i en mycket gammal betydelse av ’betesmark’
                      (åker).  

                   
                      Åkeshov stadsdel,
                      slott,
                      Stockholms stad.
                      Åkeshof 1663 (avser slottet). – Ortnamnet innehåller mansnamnet Åke efter
                      slottets byggherre riksmarsken Åke Axelsson Natt och Dag; efterleden är
                      ett tidigt exempel på -hov använt som ett nobiliserande tillägg, vilket
                      anger platsens karaktär av herresäte (jfr Sturehov.  

                 
                     Ål sn,
                     Dalarna.
                     (i) Aall 1325 avskr., (j) Aal 1386. – Namnet innehåller svenska dialekters ål
                     i betydelsen ’strimma, (jord)remsa’ m.m. i terrängbetecknande användning, här
                     med syftning på en markant höjd, kallad Skolberget, strax väster om sockenkyrkan
                     och prästgården. Det är osäkert om namnet vid sockenbildningen bars av en
                     bebyggelse på platsen.  

                  
                      Åland sn,
                      Hagunda hd
                      Uppland.
                      (de) Olanun 1220. – Sockennamnet har övertagits från kyrkbyn, nuvarande
                      Väster- och Österby. Det har tolkats som en bildning med den negerande
                      förstavelsen o- till dialektordet lana, lane  ’stig, väg’ och skulle syfta
                      på dåliga vägförbindelser i eller till trakten. Enligt ett mer tilltalande
                      förslag skulle det röra sig om ett äldre namn på Sävaåns övre lopp, kanske
                      samhörigt med dialektordet ol ’rem’ i en äldre betydelse ’böjning’.  

                   
                      Ålands hav havsområde mellan Uppland och Åland,
                      (trans) mare Aland [’(över) Ålands hav’] ca 1300, Alandz haff ca 1340. – Namnet
                      kan tolkas som ’havet (på vilket man färdas) mot eller till Åland’ eller ’havet
                      på vilket man färdas förbi Åland’, i sistnämnda fall vid färd längs svenska kusten.
                      Namnet, som också brukas av ålänningar och andra finlandssvenskar, är givet
                      ur ett västligt perspektiv.  

                   
                      Ålberga tätort,
                      Kila snJönåkers hd
                      Södermanland.
                      (i) Alabærghom 1401. – Tätorten är framvuxen vid en post- och järnvägsstation,
                      benämnd Ålberga. Vid inrättandet av denna 1915 ändrades namnet på den vid Ålberga
                      gård år 1875 tillkomna poststationen från Ålberga till Ålberga gård. Gården är belägen
                      3 km nordväst om järnvägsstationen. Förleden innehåller möjligen fiskbeteckningen ål.
                      Enligt uppgift från 1560 har ålfiske bedrivits i en å vid Ålberga (gård).
                      Efterleden är plural form (se inl. 3.3.1) av berg.  

                   
                      Ål(e)bäcken bäck,
                      Västra Tollstads sn
                      Lysings hd
                      Östergötland.
                      Alvastra.  

                    
                       Åled tätort,
                       Enslövs sn
                       Tönnersjö hd
                       Halland.
                       Åhledh 1693. – Tätorten är framvuxen kring en järnvägsstation vid en 1877
                       öppnad linje. Både järnvägsstationen och den 1874 inrättade poststationen
                       fick först heta Enslöv efter socknen, men namnet ändrades 1884 till Åled,
                       säkerligen på grund av förväxlingsrisk med något annat stationsnamn, snarast
                       Eslöv i Skåne. Det nya namnet togs från en närbelägen gård. I förleden ingår
                       ordet å med syftning på läget nära Nissan. Efterleden är säkerligen led
                       ’(landsvägs)grind’. 1–2 km öster om Åled efter vägen genom kyrkbygden finns
                       två gårdar, vilkas namn, Ledet och Skogsled, från början också bör ha syftat
                       på grindar.  

                      

                         
                      
                   

                      
                   
                   

                      
                   
                   

                      
                   

                  
                     Ålem sn,
                     Stranda hd
                     Småland.
                      (in) Alem 1304. – Sockennamnet, övertaget från kyrkbyn, är sammansatt med
                     hem ’boplats; gård’, här kanske ’bygd’. Förleden
                     innehåller ett flertydigt ål som här kan betyda ’långsträckt höjd’ och
                     syfta på Högsbyåsen. I så fall torde namnet från början ha avsett ett större
                     område längs Alsteråns nedre lopp. Alternativt kan betydelsen vara ’ränna;
                     vattenfåra’ och syfta på en eller flera sidofåror av Alsterån. Tätorten
                     har närmast fått namn av järnvägsstationen Ålem på banan Kalmar–Berga, öppnad 1897.  

                  
                     Ålidbacken område,
                     Umeå stad
                     Västerbotten.
                     Ålidhem.  

                   
                      Ålidhem förs., stadsdel,
                      Umeå stad
                      Västerbotten.
                       – Församlingen bildades 1971 genom utbrytning från Umeå stadsförsamling.
                      Namnet skapades i anslutning till Ålidbacken, namn på det område där församlingens
                      kyrka byggdes, förr också kallat Åliden, dialektalt Ålia (Ålibacken eller Ålia
                      1800). Orden ålid och ålidbacke har i norrländskt språkbruk betydelsen
                      ’bergssluttning mot älv’ (i bl.a. Norrland syftar ordet å ofta på älvar).
                      Området utgörs av en bergssluttning mot Umeälven. Efterleden hem i Ålidhem
                      anknyter till Sofiehem och Karlshem nära Ålidbacken samt Berghem, Fridhem
                      och Mariehem inom samma del av staden. Dessa ingår i en kategori av
                      stereotypa bebyggelsenamn, som fått stor spridning i nyare tid.  

                   
                      Ålleberg berg,
                      Västergötland.
                       Aldubiærgh ca 1325. – Ortnamnet innehåller troligen dialektordet ålla (fsv. *alda)
                      ’avlång fördjupning eller urgröpning, t.ex. i ett berg’. Förleden kan åsyfta
                      en påfallande fördjupning vid bergets norra ände.  

                   
                      Ållonö gods,
                      Östra Stenby sn
                      Östkinds hd
                      Östergötland.
                       Oløø 1383, Ollenö 1567 avskr. – Godsets gamla namn är Olö. Olö har fordom
                      utgjort en halvö i Bråviken, varpå efterleden ö syftar. På Olö uppfördes under
                      slutet av 1500-talet en sätesgård, som gavs namnet Ållonö. Det nya namnet är
                      snarast att se som en nobilisering i anslutning till den ädla ekens frukt. På
                      1600-talskartor markeras både Olö och Ållonö, och platsen för det gamla Olö
                      har kommit att kallas för Oletomt, med tomt i betydelsen ’ödetomt’ (jfr
                      tomt). Olö innehåller dialektordet ol ’rem’, här syftande
                      på en långsträckt höjdrygg som karakteriserat den forna halvön.  

                    
                      Ålsten stadsdel,
                      Stockholms stad.
                       Alasten 1400-talet. – Stadsdelen har fått namn efter gården Ålsten. Namnet
                      avsåg ursprungligen ett omkring 8 m högt flyttblock beläget nära stranden ca
                      350 m väster om gården. Förleden kan innehålla fiskbeteckningen ål och syfta
                      på ålfångst vid blocket, som i äldre tid (med högre vattenstånd) har legat i vattnet.  

                   
                      Ålstorp bebyggelse,
                      Västra Karaby sn
                      Harjagers hd
                      Skåne.
                       – Denna unga bebyggelse (nu en del av tätorten Hofterup)
                      har vuxit fram på ägorna till byn Ålstorp (in Alsthorp 1200-talets mellersta del).
                      Namnet innehåller i förleden troligen mansnamnet fda. *Alef, en sidoform till
                      svenskans Olof. Efterleden är torp ’nybygge’.  

                      
                         Pman å,
                         Västerbotten.
                         Åmsele.  

                      
                         Åmmeberg tätort,
                         Hammars och Lerbäcks snr
                         Sundo hd
                         Närke.
                          Ååmeberg 1544. – Tätorten har vuxit fram kring ortens zinkgruvor. Namnet är
                          bildat till Åmmekvarn (prope Amoqwærn 1388), vars förled är genitiv av fsv.
                         *Ama, namnet på den å vid vilken kvarnen legat. Ånamnet betyder ungefär
                         ’den dimmiga, den rykande’.  

                      
                         Åmot tätort,
                         Ockelbo sn
                         Gästrikland.
                          Åmott 1557 (avser ett torp). – En mindre bebyggelse gav namn åt Åmots järnbruk
                         som fick privilegier 1710. Tätorten har utvecklats ur bebyggelsen kring bruket.
                         Namnet innehåller fsv. *amot ’sammanflöde av åar’ (fsv. a ’å’, mot ’möte’). Åmots
                         tätort ligger där Kölsjöån och Bresiljeån rinner ihop och bildar Testeboån.  

                      
                         Åmotfors tätort,
                         Eda sn
                         Jösse hd
                         Värmland.
                          Amoth 1355 avskr. – Tätorten har sitt namn efter gården Åmot i samhällets södra
                          del. Namnet innehåller fsv. *amot ’sammanflöde av åar’ (fsv. a ’å’, mot ’möte’).
                         Åmotsälven, som rinner från Bysjön och nu mynnar i Nysockensjön har tidigare troligen
                         runnit samman med Kroppstadälven vid gården Åmot. I syfte att skilja namnet från
                         likalydande namn tillades efterleden -fors 1917.  

                      
                         Åmsele tätort,
                         Västerbotten.
                          – Tätortens namn återgår på Åmselet, ett lugnvatten (sel) i Vindelälven. Förleden
                          innehåller ånamnet Åman av oklar härledning. Förhållandet till ortens umesamiska
                          namn Åmmásuvvane, med efterleden suvvane ’lugnvatten i å
                          eller älv’, är inte klart.  

                      
                         Åmynnet tätort,
                         Nätra sn
                         Ångermanland.
                          – Tätorten har vuxit fram kring bebyggelse vid Nätraåns mynning. Namnet innehåller
                         det ångermanländska dialektordet åmynne ’åmynning’.  

                      
                         Åmål kn, stad,
                         Dalsland.
                          Ømorð 1312, Amord sokn 1397. År 1643 utfärdades privilegiebrev för staden Åmål,
                         som fått sitt namn från Åmåls gamla socken. Namnets förled åsyftar den å som
                         rinner genom staden. Efterleden fsv. *mordher, en sidoform till det fornsvenska
                         *mardher som ingår i Kolmården (jfr Ödmården),
                         är en motsvarighet till det från Gotland kända dialektordet mord ’grovt grus’. Här åsyftas
                         troligen grusig, sandig eller stenig mark.  

                      
                         Åmänningen sjö,
                         Västervåla sn
                         Gamla Norbergs bergslag
                         Västmanland.
                          Åmenningen 1690. – Sjönamnet kan vara utvecklat ur ett ursprungligt *Ombenningssjön,
                         där förleden innehåller namnet på byn Ombenning, som ligger
                         strax norr om sjön. För ett antaget äldre namn på sjön se sockennamnet
                         Västervåla.  

                      
                         Ångan vattendrag,
                         Borsjö sn
                         Medelpad.
                         Ånge.  

                      
                         Ånge kn,
                         samt tätort,
                         Borgsjö sn
                         Medelpad.
                         – Kommunen har sitt namn efter tätorten. Denna har vuxit fram kring poststationen,
                         öppnad 1878, och den 1881 år öppnade järnvägslinjen. Namnet betecknade tidigare en
                         by (i Ange 1418 avskr., j Aange 1486), som i sin tur namngivits efter ån Ångan.
                         Vattendragsnamnet är troligen bildat till ordet ånga, åsyftande dimbildningar
                         kring ån.  

                      
                         ånger Det finns ett femtontal svenska ortnamn som är bildade med
                         efterleden -ånger ’(havs)vik’. Med formen anger påträffas ett 75-tal
                         sådana namn i Norge och ett enda i Danmark. I Norge finns därutöver 30–40
                         insjönamn på -angen, där efterleden återgår på fvn. *angr i betydelsen
                         ’vik’; endast något enstaka sjönamn av detta slag är känt från Sverige.
                         De svenska -ångernamnen förekommer längs Bottniska vikens kust från
                         Finnerånger i Uppland till Lövånger i Västerbotten. I övriga Norden finns
                         inga säkert belagda namn av detta slag vare sig i Svenskfinland eller på
                         Atlantöarna, något som i sistnämnda fall innebär att namnens
                         produktivitetstid i stort måste ha upphört i början av vikingatiden;
                         appellativet *ånger har inte kunnat beläggas i något nordiskt språk. Man
                         räknar med att de äldsta -ångernamnen kan ha bildats århundradena före
                         Kristi födelse.
                         Den tidigare vanliga uppfattningen att *ånger skulle ha kunnat avse en trång
                         vik eller liknande – och därmed höra samman med exempelvis -ånger i
                         betydelsen ’obehagskänsla på grund av ens eget negativa handlande eller
                         underlåtenhet att handla’ eller tyskans eng ’trång’ – har övergivits av de
                         flesta forskare. I stället tänker man sig att det *ånger ’(havs)vik’ som
                         ingår i ortnamn har en grundbetydelse av något böjt eller krokigt och
                         sammanhänger med bl.a. angel ’fiskkrok som är böjd i en stor öppen båge’ och
                         äng, vilket kanske har genomgått följande stadier i sin betydelseutveckling:
                         ’krökning (i vertikalplanet); fördjupning’ &gt; ’dal’ &gt; ’gräsbevuxen dal’
                         &gt; ’gräsmark’. Om vi inskränker oss till de svenska namnen, som alla är
                         kustanknutna, har efterleden -ånger i så fall från att ha åsyftat en krokig
                         och böjd vik så småningom antagit betydelsen ’(havs)vik’.
                         Förleden i de svenska namnen kan syfta på utseende: Bredånger i
                         Ångermanland, Kräkånger i Västerbotten, funktion:
                         Edånger i Ångermanland
                        (om förleden, se ed), Lövånger
                         i Västerbotten, eller naturbildning: Lenånger i Ångermanland (med en motsvarighet
                         till norska dialekters lein ’sluttning’ m.m., gotiskans hlains ’kulle’),
                         Rösånger i Hälsingland (rös eller röse ’stenröse’) men också innehålla ett
                         ånamn (Enånger och Njutånger
                         i Hälsingland) eller ett personnamn: Finnerånger i Uppland (mansnamnet Finnvidh),
                         Hertsånger i Västerbotten (mansnamnet Hærse eller Hærsir). Inget säkert exempel
                         på ett osammansatt *Ånger är känt från Sverige, och endast ett par tänkbara
                         svenska exempel finns på förleden Ånger- i den aktuella betydelsen, nämligen
                         tjärnnamnet Ångertjärnen vid byn Tönnånger i Skogs sn och sjönamnet Ångersjön i
                         Enångers sn (Enånger), båda i Hälsingland. Ett säkert
                         exempel på förledsbruk i en inbyggarbenämning är ångerman ’ångermanlänning’,
                         känt från fornsvenskan och nutida dialekter i mellersta Norrland
                         (Ångermanland).
                         Litteratur: Lars-Erik Edlund, Recension av Gösta Holm (1991), i Namn och
                         bygd 82 (1994), s. 145–51; Botolv Helleland, Recension av Gösta Holm (1991),
                         i Maal og minne 1992, s. 185–98; Gösta Holm, De nordiska anger-namnen
                         (1991); Ivar Modéer, Färdvägar och sjömärken vid Nordens kuster.
                         Namntolkningar (1936); Oddvar Nes, Recension av Gösta Holm (1991), i Namn og
                         nemne 9–10 (1992–93), s. 99–107; dens., *angr, i Norsk stadnamnleksikon. 4.
                         utgåva (1997), s. 73 f.  


                      
                         
                      
                   

                      
                   

                   

                      
                   
                   

                      
                   

                    
                       Ångermanland landskap,
                        (in ...) Angermannaland 1257. – Namnet, bildat till fsv. *anger ’(havs)vik’
                       ånger, betyder ’ångermännens land’. Förleden anses syfta
                       på Ångermanälvens mynningsvik.  

                    
                       Ångersjön sjö,
                       Enångers sn
                       Hälsingland.
                       (ånger).  

                    
                       Ångertjärnen tjärn,
                       Skogs sn
                       Hälsingland.
                      (ånger).  

                   
                      Ånimskog sn,
                      Tössbo hd
                      Dalsland.
                       Oðnemæ scoghær ca 1325 (avser en skog). – Sockennamnet åsyftar skogsmark vid
                      sjön Ånimmen och sammanhänger med sjöns namn (Oðnem ca 1325), som har oklart
                      ursprung. Ortnamnet kan betyda ’Ånimsbornas skog’.  

                   
                      Ånnsjön sjö,
                      Åre sn
                      Jämtland.
                        – Sjönamnet, tidigast belagt 1645, bör i äldre tid ha varit enbart Ånn,
                       ett namn som är dunkelt.  

                   
                      Ånäset tätort,
                      Nysätra sn
                      Västerbotten.
                       Ånes 1547. – Namnet uppträder i bestämd form första gången 1567. Tätorten
                      återgår på byarna Ånäset och Nybyn, den senare kyrkby. Tätortsnamnet förklaras
                      av att centralortens postanstalt, inrättad 1832, förlades till byn Ånäset
                      och fick namn efter denna. Byn ligger vid det näs som bildas av Kålabodaåns
                      och Flarkåns sammanflöde, varav namnet.  

                   
                       Årdala sn,
                       Villåttinge hd
                       Södermanland.
                        (De) Ardalum 1314? – Socknen har fått sitt namn från kyrkbyn. Det kan i
                       förleden innehålla en motsvarighet till fvn. ari ’örn’, men troligare är
                       att förleden är en gammal genitivform av fsv. a ’å’. Ett vattendrag rinner
                       i dalen nedanför Årdala kyrka.  

                   
                      Åre kn, sn,
                      tätort
                      Jämtland.
                      (De) Arum 1344, ecclesia Ara 1344. – Namnet innehåller sannolikt fvn. *ár ’spets,
                      topp’, med ursprunglig syftning på fjället Åreskutan.
                      Jfr Kall. Sockennamnet är känt sedan 1300-talet, men
                      troligen var Åre egen socken redan på 1200-talet.  

                   
                      Åreskutan fjäll,
                      Åre sn
                      Jämtland.
                       Åhre Skutan 1645. – Namnet är bildat till sockennamnet Åre,
                      som i sin tur innehåller fjällets äldre namn. Efterleden är ett med verbet skjuta
                      besläktat ord skuta, som i jämtländska fjällnamn har betydelsen ’något som skjuter
                      fram eller upp’ och betecknar högt uppstickande toppar.  

                   
                      Årjäng kn, samt tätort,
                      Silbodals snNordmarks hd
                      Värmland.
                       Argenge 1540. – Kommunen är namngiven efter tätorten, som har vuxit fram kring byn
                      Årjäng. Namnet är sammansatt av genitiv ar av fsv. a ’å’, med syftning på läget vid
                      Silbodalsälven, och ett ord *gänge ’gångväg’, bildat till verbet gånga (fsv. ganga).  

                   
                      Årnäs gods,
                      Forshems snKinne hd
                      Västergötland.
                       Aranes 1308. – Förleden innehåller möjligen genitiv pluralis av en fornsvensk motsvarighet
                       till fvn. ari ’örn’. Efterleden syftar på det näs i Vänern där godset ligger.  

                    
                      Årsta stadsdel,
                      Stockholms stad.
                      (in) villa Arus 1344. – Stadsdelen har namngivits efter gården Årsta. Namnet är antingen
                      sammansatt av genitiv av fsv. a ’å’ och os ’mynning’ eller, troligare, bildat direkt till
                      ett sammansatt ord *aros ’åmynning’. Det syftar på gårdens läge vid mynningen av ett litet
                      vattendrag i Årstaviken. Senare har namnet anslutits till de vanliga ortnamnen
                      på sta(d).  

                      
                         
                      

                   
                      
                   

                   
                      
                   

                   
                      
                   

                   
                      Årsta gods,
                      Österhaninge sn
                      Sotholms hd
                      Söddermanland.
                      (i) Arstæ 1355. – Namnet är sammansatt av genitiv av fsv. a ’å’ och sta(d).
                       Det syftar på läget vid den å som söder om det till godset hörande slottet rinner ut i
                      Blista fjärd.  

                   
                      Årstad sn, tätort,
                      Årstads hd
                      Halland.
                       ecclesie Arestatha 1330-talet. – Socknen har lånat namnet från kyrkbyn, numera en tätort.
                      Förleden innehåller kanske en motsvarighet till det från Västnorden belagda mansnamnet Ari.
                      Efterleden är sta(d).  

                   
                      Årstads härad hd,
                      Halland.
                      (in) prouincia Arestathæ 1288, Aræstathheret ca 1300. – Häradet har namn efter
                      kyrkbyn i socknen Årstad.  

                   
                      Årsunda sn, tätort,
                      Gästrikland.
                        Åårswndhe sokn 1529. – Tätorten består av byar nära kyrkan. Förleden tycks innehålla ett
                      fornsvenskt *ar ’spets, udde’ med syftning på Åshuvudet, en brant och långsmal åsudde som
                      löper ut i Storsjön. Efterleden avser ett eller troligen flera sund i Storsjön vid
                      sandrevlarna mellan Åshuvudet och Löv-åsen. Från detta vattenområde har namnets syftning
                      glidit över till den intilliggande bygden. Bygdenamnet övertogs så småningom av en nybildad
                      socken.  

                   
                      Åryd sn, tätort,
                      Bräkne hd
                      Blekinge.
                       Arydh 1400-talet avskr. – Namnet är  givet efter kyrkbyn (nu en tätort) och åsyftar
                      dennas läge vid en å (fda. a). Efterleden är ryd ’röjning’.  

                   
                      Åryd tätort,
                      Hemmesjö snKonga hd
                      Småland.
                       (j) Aarydh 1476 avskr., Aaryd ca 1500. – Tätorten har vuxit fram kring poststationen och
                      den 1874 öppnade järnvägslinjen. Namnet, från gården Åryd, innehåller i förleden fsv. a ’å’.
                      Byn ligger vid Kårestadsåns utlopp. Efterleden är ryd ’röjning’.  

                   
                      Stad sn, tätort,
                      Viske hd
                      Halland.
                       (in) Aas 1345 (avser kyrkbyn). – Socknen har övertagit namnet från kyrkbyn, sedan
                      slutet av 1500-talet också benämnd Åsby (så officiellt), förmodligen för att skilja
                      byn från socknen och Åskloster. Åsby, nu en tätort, ligger i
                      den nordöstra delen av en långsträckt höjd, varav namnet.  

                   
                      Ås sn, tätort,
                      Jämtland.
                      (apud) ecclesiam Aas 1303. – Sockennamnet återgår på ett bygdenamn, syftande på den
                      höjdsträckning där sockenkyrkan är belägen. Tätorten har övertagit socknens namn.  

                   
                      Ås sn,
                      Västbo hd
                      Småland.
                       (ij) As soghn 1356. – Kyrkbyn har givit socknen dess namn, efter byns läge på en ås.
                      Ås sn, Åse hd, Västergötland. (in) Asum 1286. – Socknen har fått sitt namn från kyrkbyn.
                      Det innehåller ordet ås och åsyftar den höjd där socknens gamla kyrka ligger. I vissa
                      fornsvenska belägg har namnet plural form (se inl. 3.3.1).  

                   
                      Ås tätort,
                      Nora sn
                      Nora och Hjulsjö hd
                      Västmanland.
                       – Tätorten har vuxit fram ur byn Ås (i Aase 1481). Namnet innehåller ordet ås.  

                    
                      Ås sn,
                      Gräsgård hd
                      Öland.
                      (de …) Aas ca 1320 avskr. – Socknen tycks äldst ha kallats Ottenby
                      (ecclesie de Othanby 1279), nu namn på en gård i socknen. Den har senare bytt namn till
                      Ås med syftning på östra landborgen, dvs. den gamla strandvallen på vilken kyrkan ligger.
                      Namnbytet kan vara föranlett av att man behövde skilja sockenkyrkan från det senare uppförda
                      kapellet i Kyrkhamn (nära kungsgården Ottenby).  

                      
                         Åsa tätort,
                         Ölmevalla sn
                         Fjäre hd
                         halland.
                          (wnnder) Aasse 1580. – Tätorten återgår på en by. Namnet, fda. *Under ase, beskriver
                         byns läge »under åsen», dvs. nedanför det intilliggande berget Åsaberg. Ur
                         prepositionsuttrycket har obestämd form dativ ase brutits ut som namn och
                         omformats till Åsa under påverkan av namn på -a i grannskapet, t.ex.
                         Kläppa, Landa, Rya och Torpa.  

                     
                         Åsaka byar,
                         Västergötland.
                         Barne-Åsaka.  

                     
                         Åsarne sn, tätort,
                         Jämtland.
                         (j) Asom 1474. – Sockennamnet innehåller bestämd form pluralis av ås ’höjdsträckning’
                         och avser närmast byarna Västeråsen och Österåsen, belägna på en höjdsträckning nära kyrkan.
                         Tätorten har närmast namn efter järnvägsstationen.  

                      
                         Åsarp tätort,
                         Norra Åsarps sn
                         Redvägs hd
                         Västergötland.
                         Norra Åsarp.  

                      
                         Åsbo sn,
                         Göstrings hd
                         Östergötland.
                          Asbo 1330-talet, (ii) Asbo sokn 1357. – Vid kyrkan och prästgården finns en markerad
                         höjd, som föranlett användningen av ordet ås. Åsbo har tidigare tolkats som ’åsbornas
                         socken’ (där inbyggarbeteckningen syftar på kyrkans läge på åsen), men socknen kan
                         också ha fått sitt namn (i så fall ett fornsvenskt Asbo ’Åsgården’) från kyrkoherdebostället
                         Åsbo vid kyrkan.  

                      
                         Åsbo härad, Norra, Södra hd,
                         Skåne.
                         Norra Åsbo härad och Södra Åsbo härad.  

                      
                         Åsbro tätort,
                         Lerbäcks snKumla hd
                         Närke.
                          Åsbro 1554. – Tätorten, som vuxit fram vid järnvägen och den 1873 öppnade
                          poststationen, har namn efter byn Åsbro, som ligger på en ås vid en bro.  

                      
                         Åsbräcka sn,
                         Flundre hd
                         Västergötland.
                          (in) Asubrækku 1338, Asabrecko sogen 1486. – Socknen har fått sitt namn från gården
                         Åsbräcka. Det innehåller i förleden höjdbeteckningen ås eller ett därav bildat ortnamn
                         och i efterleden en motsvarighet till fvn. brekka ’backe’. Åsbräcka kyrka ligger på
                         en höjd med brant sluttande sida.  

                      
                         Åsby tätort,
                         Ås snViske hd
                         Halland.
                         Ås.  

                      
                         Åsby by,
                         Edsbro sn
                         Närdinghundra hd
                         Uppland.
                         Edsbro.  

                      
                         Åseda sn, tätort,
                         Uppvidinge hd
                         Småland.
                          (af) Asidhum 1364. – Kyrkbyn (nu en tätort) har givit socknen dess namn, som i
                         förleden innehåller ordet å, syftande på Badebodaån. Efterleden är plural form
                         (se inl.3.3.1) av ett ord motsvarande dialektordet sidd ’sidlänt sluttande mark
                         (vid vatten)’.  

                      
                         Åse härad hd,
                         Västergötland.
                          Asuhæræd 1200-talets slut. – Till grund för häradsnamnet ligger säkerligen ett
                         ånamn fsv. *Asa, avseende Lannaån och sammanhängande med bynamnet Åsen i socknen
                         Ås.  

                       
                         Åsele kn,
                         sn, tätort,
                         Lappland.
                          – Sockennamnet är givet efter lugnvattnet (Åseletth 1560) i Ångermanälven vid kyrkbyn.
                         Det innehåller å ’älv, å’ och sel ’lugnvatten i å eller älv’. Ortens sydsamiska namn
                         Sjeltie betyder ’kyrkplats, marknadsplats’.  

                      
                         
                      

                   
                      
                   

                   
                      
                   

                   
                      
                   

                   
                      Åsele lappmark del av Lappland.
                       – Namnet är ursprungligen en historisk-administrativ benämning på samebygden
                      som handels- och beskattningsområde. Det är givet efter huvudorten Åsele.
                      Namnet ersatte 1695 den äldre benämningen Ångermanna lappmark, som utgår från invånarna i
                      Ångermanland.  

                   
                      Åsen sn,
                      Älvdalens sn
                      Dalarna.
                       Åssen 1539. – Tätorten återgår på en by. Namnet, på sockenmålet i bestämd form pluralis
                      Åsarna, innehåller höjdbeteckningen ås.  

                  
                     Åsens by,
                     Ovansjö sn
                     Gästrikland.
                     Åshammar.  

                   
                      Åsen
                      höjdsträckning längs gränsen mellan Halland och Skåne,
                      Xxx hd
                      Xland.
                      Hallandsås.  

                   
                      Åsen by,
                      Ås snÅse hd
                      Västergötland.
                       Åse härad.  

                   
                      Åsenhöga sn, tätort,
                      Mo hd
                      Småland.
                       (ij) Assins høgha soghn 1408. – Prästgården har givit socknen dess namn, som betyder ’den
                      höga åsens socken’ och åsyftar den markerade åsen söder om kyrkan. Tätorten är framvuxen i
                      anslutning till kyrkan.  

                   
                      Åsensbruk tätort,
                      Skålleruds sn
                      Nordals hd
                      Dalsland.
                      – Tätorten har namn efter ett pappersbruk, säkerligen genom förmedling av
                      Åsensbruk som namn på en år 1918 inrättad poststation och på en
                      järnvägsstation vid en 1926 öppnad bana. Bruket uppfördes vid gården Åsen,
                      belägen vid en ås.  

                   
                      Åshammar tätort,
                      Ovansjö sn
                      Gästrikland.
                        – Tätorten återgår på en bebyggelse vid en smideshammare, varav efterleden.
                       Förleden anger att hammaren anlagts på mark till byn Åsen (a Aasse 1495), som
                       har namn efter läget på en rullstensås.  

                   
                      Ås härad hd,
                      Västergötland.
                       Ashæraði 1200-talets slut. – Häradet har fått namn efter en samlingsplats på en ås.
                      Tingmark, gemensamt namn på några torp, och ett par andra namn på Ting-talar för att
                      denna samlingsplats kan ha varit en högt belägen ås på gränsen mellan Hällstads
                      och Möne socknar.  

                   
                      Åskloster gods,
                      Ås snViske hd
                      Halland.
                       (in) Aascloster 1318. – Godset, vars huvudbyggnad uppfördes 1806–07, återgår på en kungsladugård.
                      På platsen fanns tidigare ett cistercienskloster, grundat 1194 och ödelagt på 1500-talet.
                      Förleden innehåller troligast kyrkbyns eller socknens namn (se Ås).
                      Gården har av ortsborna oftast kallats Kloster.  

                   
                      Åsle sn,
                      Vartofta hd
                      Västergötland.
                       (in) Asle 1360 (avser kyrkbyn), Asla sokn 1397. – Socknen har fått sitt namn från
                      kyrkbyn. Det innehåller troligen ett fornsvenskt *asl ’betesmark’.  

                   
                      Åsljunga tätort,
                      Örkelljunga sn
                      Norra Åsbo hd
                      Skåne.
                      (i) Assliunge 1510-talet sen avskr. – Tätorten har vuxit fram kring en by
                      och en därintill 1894 öppnad järnvägsstation. Namnet innehåller ås och
                      pluralis (se inl. 3.3.1) av ljung i betydelsen ’ljungmark’.  

                   
                      Åstol tätort, ö,
                      Rönnängs snTjörns hd
                      Bohuslän.
                       Östol 1673, Åstol 1727. – Tätorten har vuxit fram kring sillfiskeindustrin. Namnet,
                      som ursprungligen tillkom ön, har i efterleden föreslagits innehålla ett mot fvn. hóll ’hög,
                      backe’, norska dialekters hol ’låg kulle’ svarande ord. Förleden är dunkel. xyzxyz  

                    
                      Åstorp kn, tätort,
                      Björnekulla snSödra Åsbo hd
                      Skåne.
                       Astrup 1356 avskr. – Kommunens namn är givet efter tätorten, som har vuxit fram vid en
                      1875 öppnad järnvägsstation strax öster om den gamla byn Åstorp (nu i västra delen av samhället).
                      Förleden syftar på byns läge invid Söderåsen.
                      Efterleden är torp ’nybygge’.  

                   
                      Åstorp by,
                      Ekrby snOlands hd
                      Uppland.
                      torp.  

                    
                       Åsum, Norra, Södra snr,
                       Skåne.
                       Norra Åsum och Södra Åsum.  

                    
                       Åsunda härad hd,
                       Uppland.
                       Prouincia Aashundæri 1344. – Det ursprungliga namnet är sammansatt av fsv. as ’ås’
                       och hundare. Den  ås som åsyftas är åsen i Enköping, där häradets
                       gamla samlingsplats får antas ha legat. Den moderna formen Åsunda beror på anslutning
                       till Hagunda härad och Lagunda härad,
                       namn på två härad i samma del av Uppland.  

                    
                      Åsunden sjö,
                      Kinds och Redvägs hd
                      Västergötland.
                       Asundi ca 1325. – Sjönamnet, vars första stavelse i genuint språk uttalas »as»,
                       sammanhänger troligen med det norska dialektordet as ’jäsning; uppbrusning; hetsighet;
                      storm, oväder’. Namnet kan vara bildat som en sammansättning av as och fsv.
                      *unde ’sjö’, och det betyder då ’sjön med sjögång’ e.d. En annan möjlighet
                      är att namnet åsyftar samma väderförhållanden men är bildat som presens
                      particip på -und, ’den stormande’, till ett verb samhörigt med as, vilket
                      ännu lever i det norska dialektala asa ’brusa upp’ o.d.  

                   
                      Åsunden sjö,
                      Kinda hd
                      Östergötland.
                       Asund 1389. – Sjönamnet är bildat till ordet ås, antingen som en sammansättning
                       med fsv. *under ’sjö’ eller som en bildning med ändelsen -und, i det senare fallet
                       med innebörden ’sjön som utmärks av åsar’. Vid sjön finns framträdande bergåsar.  

                   
                      Åtorp tätort,
                      Nysunds sn
                      Edsbergs hd
                      Närke.
                       Åtorp 1584 avskr. – Tätorten har vuxit fram ur en by. Namnets förled åsyftar läget
                      vid Letälven. Efterleden är torp ’nybygge’.  

                   
                      Åtvid sn,
                      Bankekinds hd
                      Östergötland.
                       parrochie Athuide 1348. – Socknen har fått sitt med fsv. vidher ’skog’ sammansatta
                      namn från byn Åtvid. Det är ovisst om namnet betyder ’skogen där det finns åt, dvs.
                      flygfä (bromsar, flugor, mygg o.d.)’ eller har uppkommit ur förbindelsen fsv. at vidhi
                      ’vid skogen’.  

                  
                      Åtvidaberg kn,
                      Östergötland och Småland, tätort,
                      Åtvidabergs sn
                      Bankekinds hd
                      Östergötland.
                       – Det 1467 belagda ortnamnet har använts om ett bergslag; det är sammansatt av
                      sockennamnet Åtvid och berg ’bergverk,
                      gruvfält’.  

                   Ä 

                   
                      Älandsbro tätort,
                      Säbrå sn
                      Ångermanland.
                       – Tätorten har vuxit fram vid den 1893 öppnade post- och järnvägsstationen.
                      I tätortsnamnet ingår, förutom efterleden bro, bynamnet Äland (Ellandh 1535),
                      vars förled kan vara dialektordet äle ’albestånd’. Gråal har vuxit vid Älandsfjärden
                      och Älandsån. Alternativt kan förleden innehålla ett äldre namn på Älandsån, fsv.
                     *Ælia, även detta en bildning till al. Efterleden i Äland är land.  

                      
                         
                      

                   
                      
                   

                   
                      

                      
                         Bild 79. Älvdals härad. Älvdals härad i Värmland har fått sitt namn av
                            den äldsta bygdens läge i Klarälvens smala dalgång. Bilden visar en
                            utsikt vid Vingäng i Dalby socken, tecknad av J. A. Winquist vid
                            1800-talets mitt. Ur: Wermland i teckningar, utg. av Franz von Schéele
                            &amp; Uno Troili (1867).
                      
                   

                   
                      
                   

                    
                      Älekulla sn,
                      Marks hd
                      Västrgötland.
                       Ællekwlle sogn 1530. – Socknen har fått sitt namn från kyrkbyn. Det innehåller
                      dialektordet äle ’albestånd’ och höjdbeteckningen kull(e). Vid byn finns höjder.  

                   
                      Älgarås sn, tätort,
                      Vadsbo hd
                      Västergötland.
                       Elgharaas sokn 1389. – Socknen har fått sitt namn från kyrkbyn. Det innehåller en
                      gammal genitivform i singularis av djurbeteckningen älg, här dock med plural syftning.
                      Älgarås kyrka ligger på en långsträckt terrängupphöjning. Tätorten ligger i anslutning
                      till sockenkyrkan.  

                   
                      Älghult sn, tätort,
                      Uppvidinge hd
                      Småland.
                      (j) Ælghwlta sokn 1380. – Kyrkbyn har givit socknen dess namn, som innehåller djurbeteckningen
                      älg och hult.  

                   
                      Älgå sn,
                      Jösse hd
                      Värmland.
                       (j) Elgha soken 1400. – Sockennamnet är ett ursprungligt ånamn Älgån, fsv. *Ælgha,
                      sammansatt av älg och å. Detta namn har troligen, innan det överfördes till socknen,
                      kommit att beteckna en gård vid åns mynning, en föregångare till Stommen.  

                   
                      Älmeboda sn,
                      Konga hd
                      Småland.
                      (ij) Ælmabodha sokn 1378. – Kyrkbyn har givit socknen dess namn, som i förleden innehåller
                      fsv. *ælme ’almdunge’. Efterleden är pluralis av bod.  

                   
                      Älmhult kn,
                      samt tätort,
                      Stenbrohults sn
                      Allbo hd
                      Småland.
                       – Kommunen har fått namn efter tätorten, som vuxit fram kring industrianläggningar och
                      den 1862 öppnade järnvägslinjen. Namnet, som ursprungligen tillkommit en gård (i  Almhult
                      1545, i Elmhultt 1667), innehåller trädbeteckningen alm, senare fsv. *ælme ’almdunge’,
                      och hult.  

                      
                         Älmsta tätort,
                         Väddö sn
                         Väddö och Häverö skg
                         Uppland.
                          (j) Elmestadha 1409. – Tätorten har fått sitt namn efter byn Älmsta. Det innehåller i
                         förleden möjligen fsv. *ælme ’almdunge’. Efterleden är sta(d).  

                      
                         Älta tätort,
                         Nacka stad
                         Södermanland.
                         (ij) Elpthæ 1397 (avser en gård). – Ortnamnet avsåg äldst Ältasjön och har via
                         herrgården Älta förmedlats till tätorten. I namnet ingår ett fornsvenskt *ælm(p)t
                         ’svan’, som i olika former uppträder i en rad ortnamn. Namnet betyder således
                         ’Svansjön’.  

                      
                         Ältamåla bebyggelse,
                         Sillhövda sn
                         Medelstads hd
                         Blekinge.
                         måla.  

                       
                         Älvdalen kn,
                         samt sn, tätort,
                         Dalarna.
                         (tiil) Elffuedalen 1525. – Tätorten är framvuxen vid kyrkan. Socknen bröts ut ur
                         Mora socken 1586. Älvdalen fungerade dessförinnan som bygdenamn med syftning på
                         Österdalälvens dalgång.  

                      
                         Älvdals härad hd,
                         Värmland.
                         (j) Elwedalen 1415. – Bygden och det därefter benämnda häradet har namn efter
                         den äldsta bygdens läge i Klarälvens dalgång. Ett äldre namn på den södra delen
                         av häradet var Ekshärad (Ekes hærad 1300-talets slut), bevarat som namn på socknen
                         Ekshärad. – Bild 79.  

                       
                         Älvestad sn,
                         Bobergs hd
                         Östergötland.
                          Ælluistadhum 1323. – Socknen har
                         fått sitt namn från kyrkbyn. Förleden kan innehålla ett mansnamn fsv.
                         *Ælve. Efterleden är sta(d).  

                      
                         
                      

                     
                        
                     

                     
                        
                     

                     
                        
                     

                     
                        Älvkarleby kn,
                        samt sn och tätort,
                        Örbyhus hd
                        Uppland.
                        (in) Eluekarlebui 1100-talets senare del (avser byn). – Namnet, som ursprungligen
                        avsåg en by, innehåller i förleden en inbyggarbeteckning fsv. ælvakarlar, syftande på
                        befolkningen kring Dalälvens nedersta lopp. Efterleden är by
                         ’gård; by’.  

                     
                        Älvros sn, tätort,
                        Härjedalen.
                         Ælfuar os 1273 avskr. – Tätorten har fått namn efter kyrkbyn och socknen. Namnet är
                        sammansatt av en gammal genitivform av älv samt os ’mynning’. Det betyder således
                         ’älvmynningen’ och syftar på Norrälvens utflöde i Ljusnan. – Bild 80.  

                      
                        Älvsbacka sn,
                        Nyeds hd
                        Värmland.
                         – Socknen bröts ut ur Nyeds socken 1819 och fick sitt namn efter järnbruket Älvsbacka,
                        som anlagts 1642 vid en  mellan sjöarna Gräsmången och Lersjön belägen gård med detta
                        namn (Eldzbacken 1600, Elfzbacken 1601, Elofzbacken 1610). Namnets förled utgörs
                        sannolikt av mansnamnet Elov. Efterleden innehåller backe, äldst i  singularis, senare
                        med form på -a efter mönster av plurala ortnamn (se inl. 3.3.1). Järnbruket har också
                        kallats Östanås, då det delvis också var beläget på ägorna till gården Östanås.
                        Dess namn (Östanå 1609, Östannå eller Brännåss 1637, Östanåås el. Brenås 1652) löd
                        ursprungligen Östanå efter läget öster om en å; det omformades senare i anslutning
                        till gårdens nu ej längre brukade alternativnamn Brännås, där förleden är dialektens
                        bränna ’svedjefall’.  

                     
                        Älvsborgs fästning
                        förr slott och fästning,
                        Göteborgs stad
                        Västergötland.
                        Eluesborg(h) 1366. – Älvsborg innehåller troligen ett fornsvenskt *ælføse
                        ’älvmynning’ och namnet betyder då ’borgen vid älvens (Göta älvs) utlopp’.  

                      
                         Älvsborgs län f.d. län,
                         – Länsnamnet är bildat till borg- eller fästningsnamnet Älvsborg
                        (Älvsborgs fästning) vid Göta älvs mynning. Då länet inrättades
                        1634, ingick även västgötadelen av Göteborgs och Bohus län.
                        Länet ingår nu i Västra Götalands län.  

                     
                        Älvsby sn,
                        Norrbotten.
                         – Namnet har troligen tillkommit vid bildandet av Älvsby kapellag 1781,
                         jfr Älvsbyn. Det syftar på läget vid Piteälven.  

                     
                        Älvsbyn kn, tätort,
                        Xland.
                         – Namnet är bestämd form av Älvsby. Det är samlingsnamn för de
                        tre byarna Ytterbyn, Nederbyn och Övre byn. Det umesamiska namnet är Ientjavállie ’Ängsvallen’.  

                     
                        Älvsered sn, tätort,
                        Kinds hd
                        Västergötland.
                         (i) Eleffzredh sochn 1417. – Tätorten är framvuxen kring sockenkyrkan och en år 1896
                        inrättad och efter socknen namngiven järnvägs- och poststation. Socknen har namn efter den
                        tidigare kyrkbyn, nu kallad Stommen (Älvsered Stommen), 2 km från
                        tätorten. Där vittnar en ödekyrkogård om läget för den medeltida kyrkan. Förleden innehåller
                        mansnamnet fsv. Elef. Efterleden är ryd ’röjning’.  

                     
                        Älvsjö stadsdel,
                        Stockholms stad.
                          Elffuesio 1461 (avser gården). – Ortnamnet är övertaget från gården Älvsjö, vars byggnader
                        ännu finns kvar invid mässområdet och stationen. I förleden har man velat se ett mansnamn
                        fsv. *Ælve, en tolkning som dock får betraktas som osäker. Senare leden är sjö, syftande
                        på den nu försvunna Brännkyrkasjön eller Kyrksjön vilken låg öster om gården och söder
                        om Brännkyrka kyrka.  

                        
                        Älvsnabben ö,
                        Muskö snSotholms hd
                        Södermanland.
                         – Namnet finns upptaget redan i den beskrivning av segelleden längs Sveriges östkust
                        (upp till Arholma) som finns bevarad i kung Valdemars jordebok från  mitten av 1200-talet
                        (avskr. ca 1300). Namnet skrivs där Alæsnap. Efterleden innehåller ordet nabb ’spets’,
                        ’något utskjutande’, som är väl styrkt i ortnamn från östkusten med syftning på uddar
                        o.d. Förleden har antagits innehålla djurbeteckningen älg; namnet skulle då vara ett
                        jämförelsenamn med innebörden ’udden som liknar en älgmule’. Alternativt kan förleden
                        innehålla dialektordet äle ’aldunge’.  

                     
                        Älvsåker sn,
                        Fjäre hd
                        Halland.
                         (j) Elzhager sogen 1461 avskr. – Socknen har övertagit namnet från kyrkbyn. Förleden
                        tycks innehålla mansnamnet fda. Elef. Efterleden är åker.
                        Stavningen Elfs-, senare ändrad till Älvs-, är belagd först 1825.  

                     
                        Älvängen tätort,
                        Starrkärrs snAle hd
                        Västergötland.
                         Elfängen 1897 (avser järnvägsstation), Älfängarna 1897 (avser ägomark). – Tätorten
                        är framvuxen kring en 1885 tillkommen post- och järnvägsstation. Den namngavs efter läget
                        på åkrar, längre tillbaka ängar, vid Göta älv.   

                     
                        Ämtervik, Västra, Östra snr,
                        Frykdals hd
                        Värmland.
                         Västra Ämtervik och Östra Ämtervik.  

                     
                        Äne by,
                        Kvinnestads sn
                        Gäsene hd
                        Västergötland.
                         vin.  

                     
                        Äng tätort,
                        Barkeryds sn
                        Tveta hd
                        Småland.
                         Änngh 1542. – Tätorten har vuxit fram vid industrianläggningar på orten.
                        Namnet, som ursprungligen tillkommit en gård, innehåller ordet äng.  

                     
                        Ängby, Norra, Södra stadsdelar,
                        Stockholms stad.
                         – Stadsdelarna är byggda på mark tillhörig säteriet Stora Ängby (i Engiaby 1409).
                        Namnet innehåller äng och by ’gård; by’.  

                     
                        Änge tätort,
                        Offerdals sn
                        Jämtland.
                         – Tätorten har namn efter den intilliggande byn Änge, (i Ængiom 1420-talet).
                        Det innehåller en pluralform (se inl. 3.3.1) av änge ’ängsmark’.  

                     
                        Ängelholm kn, stad,
                        Skåne.
                         Engelholm 1516 avskr. – Stadens namn kan innehålla ett ord fda. *ængil ’krökning’
                        eller ’förträngning’. Det syftar i så fall antingen på den markerade krök som Rönne
                        å bildar runt stadens äldsta delar eller på den kraftiga förträngningen av den därav
                        bildade landtungan. Efterleden är sannolikt schablonmässigt given i anslutning till
                        äldre borgnamn på holm; någon försvarsanläggning på platsen
                        har aldrig funnits.  

                        
                        Ängelsberg samhälle,
                        Västervåla sn
                        Gamla Norbergs hd
                        Västmanland.
                        (i) Ænglikobygning 1399. – Bebyggelsen har vuxit fram kring ett gammalt järnbruk
                        och en strax söder därom belägen järnvägsstation, öppnad 1876. Namnets ursprungsform
                        innehåller det under medeltiden från lågtyskan inkomna mansnamnet Ænglika och
                        benning ’(hytt)byggnad’. Den ombildade förledsformen Ängels-
                        uppträder äldst 1680 (Engelsbenning), och 1754, i en topografisk beskrivning över
                        Västmanland, omtalas järnbruket som Engelsbärg eller Englikbenning. Den officiella
                        namnformen i jordregistret ändrades först 1963 från Englikbenning till Ängelsberg.  

                        
                           
                        

                     
                        
                     

                     
                        
                     

                     
                        

                        
                           Bild 80. Älvros. Norrälven är det mindre, slingrande vattendraget som
                              från nordväst rinner ut i Ljusnan vid kyrkan i Älvros ’älvmynningen’.
                              Ur Terrängkartan © Lantmäteriverket Gävle 2003. Medgivande I
                              2009/0714.
                        
                     

                      
                        Ängeltofta gods,
                        Barkåkra sn
                        Bjäre hd
                        Skåne.
                         Engelthoffte 1624. – Namnet kan i förleden innehålla mans-namnet fda. Engli.
                        Efterleden innehåller toft, en sidoform till tomt.  

                     
                        Ängersjö sn,
                        Hälsingland.
                         Ängelsio 1542. – Denna unga socken har namn efter kyrkbyn belägen vid Ängersjön,
                        i sin tur namngiven efter sin utloppså Ängran (Ängraån, Ängerån). Åns namn kan
                        återföras på ett ord, som är bildat till dialektordet ång ’trång’. Det syftar
                        på att ån i sitt nedre lopp skurit sig ned i en kanjonliknande dal med höga och
                        branta sidor.  

                      
                         Ängran å,
                         Ängersjö sn
                         Hälsingland.
                         Ängersjö.  

                     
                        Ängsvik tätort,
                        Värmdö sn
                        Värmdö skg
                        Uppland.
                         – Ortnamnet är övertaget från det gamla komministerbostället. Namnet har
                        ursprungligen avsett den innersta delen av Trattfjärden vid vars botten
                        ängsmarker breder ut sig.  

                     
                        Ängsö sn, gods,
                        Yttertjurbo hd
                        Västmanland.
                         (in) Engsyo 1272 (avser ön), Ængsøø 1307 (avser ön). – Detta ursprungliga
                        önamn (nu Ängsön) är sammansatt av genitiv av änge ’ängsmark’ och ö.  

                        
                           Äppelbo sn, tätort,
                           Dalarna.
                            (i) Æplabodom 1417 avskr. – Tätorten består av byar vid kyrkan. Namnet,
                           som ännu 1595 avsåg en by i Järna socken men 1620 uppträder som sockennamn,
                           har ursprungligen syftat  på fäbodar, varav efterledens plurala form av
                            bod. I förleden ingår ordet äpple, här kanske med
                           syftning på en blickfångande vildapel eller ett apelbestånd.  

                        
                           Äppelviken stadsdel,
                           Stockholms stad.
                            – Stadsdelsnamnet, övertaget från en mindre bebyggelse (Äppelwiken 1754),
                           innehåller orden äpple och vik och har ursprungligen avsett viken mellan
                           Mälarparken och Borgberget. Den närmare bakgrunden till namnet är dock ej
                           känd.  

                        
                           Ärentuna sn,
                           Norunda hd
                           Uppland.
                            (in) Ernetunum 1316. – Sockennamnet är övertaget från kyrkbyn. Efterleden
                           är tuna. Förleden är flertydig och kan bl.a. innehålla
                           ett fsv. *ærn ’grusö, grusig mark’ (arin), syftande
                           på terrängen vid kyrkbyn. Alternativt har förleden sammanhållits med den
                           i Härnevi.  

                        
                           Ärja tätort,
                           Åkers sn
                           Åkers hd
                           Södermanland.
                            – Ärja var under medeltiden också namnet på en socken (ecclesie de Arem 1275).
                           Namnets förled innehåller en motsvarighet till fvn. ari ’örn’. Den markerade
                           höjd där byn ligger har troligen varit ett tillhåll för örnar under forntiden.
                           Efterleden är hem ’boplats; gård’.  

                        
                           Ärla sn, tätort
                           Österrekarne hd
                           Södermanland.
                            Ærlæsokn 1278. – Sockennamnet åsyftar stenbunden backterräng vid kyrkplatsen. Det
                           innehåller dialektordet äril (eller dess sidoform ärle) ’härd; ugnsbotten, bottensten
                           i (bak)ugn; småstenig jord, grusblandad alv’ e.d. Den efter socknen namngivna
                           tätorten, som ligger i en annan del av socknen än kyrkan, har vuxit fram kring
                           Ärla järnvägsstation, öppnad 1895.  

                        
                           
                        

                     
                        
                     

                     
                        
                     

                     
                        
                     

                     
                        Ärlinghundra härad hd,
                        Uppland.
                         (de …) Arlenningiahundære 1298 avskr., (in)
                        prouincia Aarland 1316, Prouincia Arlendahundæri 1344. – Arland är namn på
                        en gammal bygd, som inordnats i hundaresorganisationen (hundare).
                        Till Arland har bildats två olika fornsvenska inbyggarbeteckningar, dels
                        arlændar, dels arlænding(i)ar, och med dessa inbyggarbeteckningar har
                        bildats nya namn på hundaret, Arlænda hundare och Arlænding(i)a hundare,
                        dvs. ’Arlandsbornas hundare’. Arland har tilltalande härletts ur ett äldre
                        *Ardhland ’åkerland’ (jfr land), med motsvarigheter i tyska och
                        fornengelska ord. Det är ovisst vilket område som gett upphov till
                        bygdenamnet Arland och hur stort det varit. Häradsnamnet ingår i sockennamnet
                        HusbyÄrlinghundra. Det har övervägts att kyrkbyn i
                        Husby-Ärlinghundra socken skulle vara det ursprungliga Arland, men dess
                        namn, fsv. Husaby Arland, är nog snarare att uppfatta som ’husabyn i Arland’
                        än som ’husabyn (som heter) Arland’ (jfr husaby). Arland
                        har inspirerattill flygplatsnamnet Arlanda. Fsv.
                        Arlænding(i)a hundare har utvecklats till det moderna Ärlinghundra, där
                        namnelementet hundare lever kvar i hundra. Formen med ä-ljud i namnets början,
                        som tidigast är betygad från 1300-talets slut (Ærlenningia hundare 1392), beror
                        på en dialektal övergång a &gt; ä framför r + konsonant.  

                    
                        Ärnevi by,
                        Funbo snRasbo hd
                        Uppland.
                         Härnevi.  

                     
                        Ärtemark sn,
                        Vedbo hd
                        Dalsland.
                         Aretamarkh 1330-talet, Artamark 1531. – Namnet har tolkats som ’(den del av) Markerna
                        som ligger vid sjön Ärtingen’. Ärtemark innehåller med denna tolkning ett om Ärtingen
                        tidigare brukat namn fsv. *Arte &lt; *Alpte (till en motsvarighet till fvn. alpt ’svan’).
                        Ordet mark betyder bl.a. ’gränsskog’
                        (jfr Nordmarks härad).  

                     
                        Äs gods,
                        Julita sn
                        Opphunda hd
                        Södermanland.
                         Äsköping.  

                      
                        Äsköping tätort,
                        Julita sn
                        Oppunda hd
                        Södermanland.
                         Äs köping 1899. – Tätorten återgår på en mindre bebyggelse. Namnet har varit i
                        bruk åtminstone sedan 1870-talet. Förledens anknytning till det närliggande godset
                        Äs har helt eller delvis sin bakgrund i att postkontoret 1834 flyttades från godset
                        till nuvarande Äsköping, dock med bibehållande av namnet Äs (ändrat till
                        Julita 1918). Efterleden i Äsköping syftar säkerligen på samhällets funktion
                        som marknadsplats och torde också ha tillagts för att skilja orten från
                        godset. Godsnamnet (Ess 1535) betyder ’ås’ med syftning på läge vid en
                        rullstensås.  

                     
                        Äspered sn, tätort,
                        Ås hd
                        Västergötland.
                         Esperuth sokn 1409. – Socknen har fått sitt namn från kyrkbyn. Det innehåller
                        dialektordet äspe ’aspbestånd’ och i efterleden rud ’röjning’
                        eller det liktydiga ryd.  

                     
                        Äsperöd tätort,
                        Vanstads snFärs hd
                        Skåne.
                         – Tätorten har vuxit fram på ägorna till byn Björkeröd kring en järnvägsstation,
                        öppnad 1866. Järnvägsstationen namngavs emellertid av okänd anledning i stället efter den
                        öster därom belägna byn Äsperöd i Tranås socken, Ingelstads härad. Dess namn
                        (in Esperuth 1300-talets senare del) är sammansatt av dialektordet äspe
                        ’aspbestånd’ och rud ’röjning’.  

                        
                           Äsphult sn,
                        Gärds hd
                        Skåne.
                         Espholt Len 1498 (avser ett distrikt av oviss omfattning). – Sockennamnet, lånat
                        från kyrkbyn, är sammansatt av dialektordet äspe ’aspbestånd’ och hult.  

                      
                        Äspinge sn,
                        Frosta hd
                        Skåne.
                        (in) parrochia Æspingæ 1289 avskr. – Socknen har sitt namn efter kyrkbyn. Det är en
                        bildning med -inge till trädbeteckningen asp eller dialektordet
                        äspe ’aspbestånd’ eller till ett ortnamn innehållande något av dessa ord.  

                     
                        Äsplunda gods,
                        Rinkaby sn
                        Glanshammars hd
                        Närke.
                        (j) Espelund 1386. – Äsplunda blev säteri på 1610-talet och namnet övertogs från byn
                        Äsplunda. I förleden ingår dialektordet äspe ’aspbestånd’. Efterleden, som under
                        medeltiden omväxlande skrivs med singular och plural form (se inl. 3.3.1), innehåller
                        lund ’skogsdunge’.  

                        
                        Äspö sn,
                        Vemmenhögs hd
                        Skåne.
                         (de) Espe 1388. – Sockennamnet, givet efter kyrkbyn, innehåller dialektordet äspe
                         ’aspbestånd’ med senare ombildning till -ö.  

                     
                        Ätran tätort,
                        Gunnarps sn
                        Faurås hd
                        Halland.
                         – Tätorten är framvuxen kring järnvägsstationen Ätran, som 1887 inrättades i byn
                        Esered. Namnet förklaras inte bara av stationens läge vid ån Ätran
                        utan också av att det främsta syftet med järnvägslinjen mellan stationerna Ätran
                        och Fegen, den senare i samma socken, var att skapa en förbindelse mellan flottningslederna
                        i ån Ätrans och sjön Fegens vattensystem.  

                     
                        Ätran å,
                        Halland och Västergötland.
                         (ultra [’på andra sidan’]) Ethra 1283. – Ån är omnämnd första gången 1177. Namnet
                        har grundbetydelsen ’något svällande’ och är besläktat med ordet etter ’gift;
                        var (i böld eller sår)’. Alltså kan det tolkas som ’den översvämmande (ån)’.  

                     Ö 

                     
                        Öckerö kn, samt
                        sn, tätort, ö,
                        Västra Hisings hd
                        Bohuslän.
                         Eikr eyia 1200-talet. – Namnet, som ursprungligen tillkommit ön Öckerö, innehåller en
                        gammal genitivform i singularis av trädbeteckningen ek, antingen med kollektiv betydelse
                        eller syftande på ett ensamt träd. Tätorten har vuxit fram på ön i samband med
                        fiskerinäringen. xyzxyz  

                        
                        Ödeborg sn, tätort,
                        Valbo hd
                        Dalsland.
                         Ödborg kirke 1531. – Socknen har fått sitt namn från kyrkbyn. Förleden tycks
                        innehålla adjektivet öde, senare leden innehåller borg. På höjden Borrås nära
                        kyrkan finns lämningar efter en fornborg. Ödeborgs järnvägsstation anlades vid
                        en 1895 öppnad järnväg. Tätorten har vuxit fram vid stationen, ett stycke
                        väster om sockenkyrkan.  

                        
                           
                        

                     
                        
                     

                     
                        
                     

                     
                        
                     

                     
                        Ödeby sn,
                        Glanshammars hd
                        Närke.
                         (De) Øyuum 1314?, (in ...) Øboo 1346. – Socknen har fått sitt namn efter platsen
                        där kyrkan byggdes, en ö i sjön Väringen. Den äldsta anträffade namnformen är fsv.
                        Øium, som innehåller dativ pluralis (se inl. 3.3.1) av ordet ö. Formen Öbo återgår
                        på genitiv pluralis av fsv. øbo(e) ’invånare på ön’, och namnet betyder sålunda
                        ’öbornas socken’. Öbo har senare omtytts till Öby, Ödby och Ödeby (1600-talet).  

                     
                        Ödenäs sn,
                        Kullings hd
                        Västergötland.
                         Ødhenæs 1396. – Sockennamnet har lånats från kyrkbyn. Det betyder ’det öde näset’
                        eller möjligen ’den bebyggelse Näs som ligger (har legat) öde’. Kyrkbyn ligger på
                        ett skogrikt näs mellan Ömmern, Ören och Laxån. 

                     
                        Ödeshög sn, tätort,
                        Lysings hd
                        Östergötland.
                         Ødhishøgh 1318 (avser kyrkbyn). – Socknen har fått sitt namn från kyrkbyn. Det
                        innehåller i förleden sannolikt genitiv av ett mansnamn fsv. *Ødhir. Efterleden är
                        hög. Tätorten har vuxit fram ur kyrkbyn.  

                     
                        Ödestugu sn,
                        Västra hd
                        Småland.
                         (in) Ødhistuw 1295, (de ...) Øæstufhu 1300-talets början, Ödaxtowo 1330. – Kyrkbyn
                        har givit socknen dess namn, som troligen innehåller genitiv av det fornsvenska
                        mansnamnet Ødagh och en böjningsform av fsv. stuva ’stuga’.  

                     
                        Ödetofta by,
                        Tolgs sn
                        Norrvidinge hd
                        Småland.
                         tomt.  

                     
                        Ödmården
                        skog i den östra delen av gränsområdet mellan
                        Gästrikland och Hälsingland.
                         Emordh 1302, (mellum ...) Ødhmordhæ ca 1350. – Det är oklart om
                        förleden innehåller → ed i en äldre betydelse ’stig, väg’, här i så fall
                        åsyftande Norrstigen (→ Nordanstig), eller adjektivet öde ’ödslig’.
                        Efterleden, fsv. *mordher, en sidoform till fsv. *mardher, innehåller en
                        motsvarighet till det från Gotland kända dialektordet mord ’grovt grus’,
                        vilket på andra håll kanske förekommit också med syftning på blockrik mark
                        (jfr → Kolmården). Namnet kan tolkas som ’det av grovt grus, sand eller
                        stenblock kännetecknade (skogs)området som genomlöps av en (huvud)stig’
                        eller ’det ödsliga, av grovt grus, sand eller stenblock kännetecknade
                        (skogs)området’.  

                     
                        Ödskölt sn,
                        Vedbo hd
                        Dalsland.
                         Ødskæl 1502, Eskholt 1531. – Socknen har fått sitt namn från gården Ödskölt.
                        Förleden tycks innehålla dialektordet äske ’bestånd av ask’. Efterleden innehåller
                        holt, en sidoform till hult.  

                     
                        Ödsmål sn, tätort,
                           Inlands Nordre hd
                        Bohuslän.
                         (j) Auzmalum ca 1400, (j) Ausmala sokn ca 1400. – Tätorten har vuxit fram ur byn
                        Ödsmål. Namnet, som ursprungligen tillkom prästgården, innehåller ett pluralt (se inl. 3.3.1)
                        fvn. auðnsmál ’avgränsat område, som röjts upp på förut obruten mark’. Namnet är relativt
                        vanligt i Västsverige.  

                      
                         Ödåkra tätort,
                         Fleninge sn
                         Luggude hd
                         Skåne.
                          Øagre 1524. – Tätorten har vuxit fram kring en 1885 öppnad järnvägsstation invid
                         byn Ödåkra. Namnet är sammansatt av adjektivet öde och åker.
                         Marken synes alltså en tid ha legat öde. Kanske åsyftar dock namnet i stället det
                         förhållandet att området varit obebott, medan marken kan ha varit brukad.  

                     
                        Ödängla by, halvö
                        Mönsterås sn
                        Stranda hd
                        Småland.
                        (in) Ødhengle 1351? – Namnet har tolkats som en sammansättning av antingen ett adjektiv
                        fsv. *ødher ’vadbar’ eller ett substantiv *ødhe ’vadställe’ och ett fsv. *ængil
                        ’förträngning’. Betydelsen skulle vara ’det vadbara (trånga) sundet’ och syfta på
                        det smala sund som tidigare skilde Ödängla från fastlandet. xyzxyz  

                       
                          Öggestorp sn, tätort,
                          Tveta hd
                          Småland.
                           (in) Yggelsthorp 1268. – Kyrkbyn (nu en tätort) har givit socknen dess namn,
                          som i förleden har föreslagits innehålla genitiv av ett mansnamn, kanske fsv.
                          Hyggiolf.  Efterleden är torp ’nybygge’. 

                        
                           Öglunda sn,
                           Valle hd
                           Västergötland.
                            Øghalundum 1286. — Socknen har fått sitt namn från kyrkbyn. Det plurala
                           (se inl. 3.3.1) ortnamnet innehåller i efterleden lund. Förleden är oklar;
                           den innehåller möjligen ett mansbinamn fsv. *Øgha.  

                        
                           Öja sn,
                           Gotland.
                            Oja 1300-talet avskr., (i) oyu ca 1400 (med runor). – Sockennamnet innehåller
                           en böjningsform av ö och kan ursprungligen ha syftat på en eller flera öar,
                           vilka nu genom landhöjningen förenats med det gotländska fastlandet.  

                        
                           Öja sn,
                           Herrestads hd
                           Skåne.
                            (in) Øyia 1334 (avser kyrkbyn). – Sockennamnet, lånat från kyrkbyn, innehåller
                           en böjningsform av ö i betydelsen ’upphöjning i sankmark’.  

                        
                           Öja sn,
                           Kinnevalds hd
                           Småland.
                           (aff) Øyom 1368. – Kyrkbyn har givit socknen dess namn, som innehåller plural
                           form (se inl. 3.3.1) av ordet ö i betydelsen ’upphöjning i sankmark’. Byn
                           ligger söder om Helgaån på ett något upphöjt torrare parti och är omgiven av
                           lägre liggande, sankare mark.  

                        
                           Öja ö,
                           Torö sn
                           Södermanland.
                           (j) Øya 1504 (avser en by). – Namnet, som tidigare även avsåg en by på norra
                           delen av ön, innehåller en böjningsform av ordet ö.  

                        
                           Öja sn,
                           Västerrekarne hd
                           Södermanland.
                            (De) Øyum 1314? – Socknen har lånat sitt namn från kyrkbyn. Det innehåller
                           pluralis (se inl. 3.3.1) av ordet ö, som här har betydelsen ’land vid vatten;
                           upphöjning i sankmark’ e.d. Öja kyrka och kyrkby ligger mellan två vattendrag
                           och nära låg mark som före Hjälmarens sänkning på 1800-talet bör ha varit
                           vattenrikare än nu.  

                        
                           Öjaby sn,
                           Kinnevalds hd
                           Småland.
                           (de) Øaby 1273. – Kyrkbyn har givit socknen dess namn, som i förleden innehåller
                           fornsvensk genitiv pluralis av ordet ö. Efterleden är by
                           ’gård; by’. Ortnamnets betydelse är säkerligen ’byn innanför öarna’. Koncentrationen
                           av öar i den sydvästra viken av Helgasjön utanför Öjaby är påfallande.  

                           
                              Öje tätort,
                           Malungs sn
                           Dalarna.
                            Öijee 1539. – Tätorten har vuxit fram ur en by. Denna ligger vid sjön Öjen
                           och har övertagit sjönamnet, fsv. *Øie, en bildning till ö, eller *Øiasior
                           (sammansatt av genitiv pluralis øia av fsv. ø ’ö’ och fsv. sior ’sjö’).
                           I det senare fallet har formen Öje uppstått genom förkortning. Sjön är rik på öar.  

                        
                           Öjebyn stadsdel,
                           Piteå stad
                           Norrbotten.
                            (i) Øyaby 1481. – Namnet avsåg ursprungligen en by. I förleden ingår genitiv singularis
                           øia(r) av fsv. ø ’ö’. Efterleden innehåller  by ’gård; by’.
                           Området där byn ligger var sannolikt en ö vid namnets tillkomst.  

                        
                           
                        

                     
                        
                     

                     
                        
                     

                     
                        
                     

                     
                        Öjen sjö,
                        Malungs sn hd
                        Dalarna.
                         Öje.  

                     
                        Öjersjö tätort,
                        Partille sn
                        Sävedals hd
                        Västergötland.
                         – Tätorten har vuxit fram vid en bebyggelse längs E 20 och riksväg 40. Namnet
                        (Öiersridtt 1530) är hämtat från den sydväst om denna bebyggelse belägna byn. Det
                        innehåller mansnamnet fsv. Øiar och → ryd ’röjning’. Öjarsryd har redan på
                        1500-talet i uttalet övergått till Öjerse, vars -rs-sammansmält till ett
                        enda ljud (som i fors). När efterleden inte längre var genomskinlig, låg
                        anslutningen till sjö nära till hands.  

                      
                        Öjevettern sjö,
                        Kroppa och Lungsunds snr
                        Färnebo hd
                        Värmland.
                         Öijewettern ca 1639. – Sjönamnets förled är fornsvensk genitiv singularis eller
                        pluralis av ordet ö; mitt i sjön finns en större ö, Storholmen, och strax norr
                        därom en mindre holme, Stegeholmen. Efterleden innehåller, liksom
                        Vättern, ett fornsvenskt ord *vætur ’vatten’. Med sjön
                        sammanhänger sjöarna Alkvettern, Frövettern
                        och Ullvettern. Ett binamn på sjön är Forssjön, givet efter
                        det gamla järnbruket Storfors; större delen av sjön och dess
                        stränder har tillhört bruket.  

                     
                        Ökna sn,
                        Östra hd
                        Småland.
                         (in) Almenningsøkne 1340 avskr., Öckne 1551. – Kyrkbyn har givit socknen dess
                        namn, som är bildat till fsv. økn ’ödemark’. Kyrkbyn och socknen ligger i skogsbygd.
                        Tillägget Allmännings- i den äldre skrivningen torde åsyfta gemensamt ägande.  

                     
                        Öknebo härad hd,
                        Södermanland.
                        (ij) Øknabo hundaræ 1364. – Namnet innehåller genitiv av en plural inbyggarbeteckning,
                        fsv. øknboar, bildad till fsv. økn ’ödemark’. Anledningen till att häradsområdet
                        karakteriserats som ödemark bör vara den omfattande skogsmarken i västra delen av häradet.  

                     
                        Öland ö, landskap.
                        (in) Ølandia 1178 avskr., (de) Ølandia 1268. – Namnet på Sveriges näst största ö
                        innehåller det sammansatta ordet fsv. øland ’ö’, jfr den engelska motsvarigheten island ’ö’.
                        Senare har namnet kunnat uppfattas som en sammansättning av ö och land ’land, landskap’
                        och har därigenom kunnat inordnas i det välbekanta mönstret av landskapsnamn på land, såsom
                        t.ex. Södermanland och Gotland.  

                     
                        Öljaren sjö,
                        Julita och Österåkers snr
                        Oppunda hd
                        Södermanland.
                         Ölyeren 1560. – Sjönamnet tycks snarast återgå på ett fornsvenskt *Yli (böjd form
                        *Ylia) ’den uppvällande, lättrörliga sjön’, som sammanhänger med fsv. vælla
                        ’välla, bubbla upp, flöda; komma i kokning’. Öljaren utmärks av att dess
                        vatten hastigt kan bli oroligt.  

                     
                        Öljehult sn,
                        Bräkne hd
                        Blekinge.
                         Ölleholtt 1583 (avser kyrkbyn). – Kyrkbyn har givit socknen dess namn, som i efterleden
                        innehåller hult och i förleden troligen ett äldre namn fda.
                         *Ylia ’den sjudande, svällande’ (jfr Öljaren) på den
                        förbiflytande Lillån.  

                        
                        Ölman vattendrag,
                        Ölme hd
                        Värmland.
                        Ölme. – Bild 81.  

                     
                        Ölmbrotorp tätort,
                        Axbergs sn
                        Örebro hd
                        Närke.
                        (in) Almborstorpe 1326 samtida avskr. (osäker identifiering), Ölmebrostorp 1600.
                        – Tätorten har vuxit fram vid gården Ölmbrotorp. Namnet innehåller i efterleden
                         torp ’nybygge’. Förleden är dunkel.  

                     
                        Ölme sn,
                        Ölme hd
                        Värmland.
                         Ølmehæredh 1386 – Sockennamnet är ett ursprungligt bygdenamn, som också kommit
                        i bruk som häradsnamn (Ölme härad). Det är en ursprunglig
                        sammansättning med efterleden härad i betydelsen ’bygd’
                        och betyder ’bygden kring ån Ölman’. Ånamnet kan sammanhänga med norska dialekters
                        ulma ’bli lätt ankommen eller möglig’ och värmländskt ul ’härsken, illaluktande’
                        eller med västgötskt ulma ’mörkna’, ulmig ’mulen’; ån är trögflytande och grumlig. – Bild 81.  

                     
                        Ölme härad hd,
                        Värmland.
                        (j) Wlma herrit 1491. – Namnet är ett bygdenamn, som kommit att brukas som både
                        härads- och sockennamn. Se Ölme.  

                     
                        Ölmevalla sn,
                        Fjäre hd
                        Halland.
                         (j) Ölmewallasogn 1455. – Socknen har övertagit namnet från kyrkbyn, omfattande bl.a.
                        nuvarande Ölmevalla prästgård. Förleden innehåller kanske genitiv fda. *Ylmar eller
                        *Ylmu av ett ånamn, fda. *Ylm eller *Ylma, avseende bäcken norr om sockenkyrkan
                        (jfr Ölme). Efterleden innehåller vall ’slät, gräsbevuxen
                        mark’.  

                     
                        Ölmstad sn, tätort,
                        Vista hd
                        Småland.
                         Ylmstadhe 1296 avskr., Ecclesie Ølmstathum 1336. – Socknen har fått sitt namn
                        efter kyrkbyn (nu en tätort). Förleden har föreslagits innehålla ett vattendragsnamn,
                        fsv. *Ylma, *Ølma (jfr Ölme). Efterleden är sta(d).  

                      
                        Ölserud sn,
                        Näs hd
                        Värmland.
                        parochie Øluærsrudh 1354. – Sockennamnet är troligen övertaget från Prästgården.
                        Det innehåller mansnamnet fsv. Ølver och rud ’röjning’.  

                     
                        Ölsremma sn,
                        Kinds hd
                        Västergötland.
                         Ylwisrym 1351, Ylwesrema (genitiv) 1413 avskr. – Socknen har fått sitt namn från
                        gården Ölsremma (Stommen, Stommen). Det innehåller i förleden
                        genitiv av ett mansnamn fsv. *Ylvir eller av ett fornsvenskt *ylve ’varghop, vargbestånd’
                        och i efterleden sannolikt rem som beteckning för en långsträckt höjd eller annan remliknande
                        terrängformation.  

                    
                        Öm sn,
                        Kåkinds hd
                        Västergötland.
                         – Den först 1917 bildade socknen har fått sitt namn från byn Öm (Öm 1540). Det innehåller
                         ö i betydelsen ’land vid vatten’ och → hem ’boplats; gård’. Byn ligger vid ån Ösan.  

                     
                        Ömmesala gd,
                        Länghems snKinds hd
                        Västergötland
                        sal.   

                     
                        Önnarp sn,
                        Vemmenhögs hd
                        Skåne.
                         Ønerup 1510-talet. – Sockennamnet, som ursprungligen avsåg kyrkbyn, innehåller mansnamnet fda.
                         Ønd och torp ’nybygge’.  

                     
                        Önneköp tätort,
                        Långaröds snFärs hd
                        Skåne.
                         Øndekøff 1570-talet. – Namnets förled innehåller mansnamnet fda. Ønd. Efterleden är köp
                         ’köpt gård; köpt mark’.  

                     
                        Önnestad sn, tätort,
                        Västra Göinge hd
                        Skåne.
                         ecclesie Ønastathæ 1337. – Sockennamnet, som är givet efter kyrkbyn (nu en tätort),
                        innehåller ett ord fda. *øthna(r)stath ’ödemark’.  

                      
                        Önum sn,
                        Barne hd
                        Västergötland.
                         Ønem 1422 (avser kyrkbyn). – Socknen har fått sitt namn från kyrkbyn. Förleden innehåller
                        troligen fsv. ødhn ’öken, ödemark’ med syftning på öde, obebodd sandmark vid byn.
                        Efterleden är hem
                        ’boplats; gård’.  

                        

                           
                        
                     

                        
                     
                     

                        

                        
                           Bild 81. Ölman. Ån Ölman rinner i sitt nedre lopp genom lerig mark,
                              som gör vattnet grumligt och smutsfärgat. Kanske är det detta
                              förhållande som ligger bakom namngivningen. Foto: Per Vikstrand.
                        
                     
                     

                        
                     

                     
                        ör Ordet ör ’grus(bank)’ är vanligt i svenska ortnamn och  förekommer
                        både i enkel form (Ör, Öra samt de
                        norrbottniska bebyggelserna Örarna och Ören) och i sammansättningar dels som förled
                        (Örby, Örebro, Öregrund),
                        dels som efterled (Kuggören, Kungsör,
                        Skanör). Det finns också exempel på andra typer av ortnamnsbildningar
                         till ordet ör (Öran, Oran, det senare
                        sammanhängande med en dialektal biform or). Vad betydelsen ’grusbank’ beträffar, kan det
                        vara intressant att notera att ordet ör inte bara har syftat på naturliga grusbankar
                        utan också har kunnat beteckna av människan skapade vägbankar över sankmark, ofta
                        uppbyggda med ganska stora stenar. Även sådana anläggningar har gett upphov till
                        ör-namn. Vokalen ö i svenskans ör kan gå tillbaka på antingen au eller en därav
                        genom s.k. i-omljud utvecklad form, øy (fvn. ey); båda diftongerna har i östnordiskan,
                        dvs. danskan och svenskan, i allmänhet sammanfallit i ö. I fornvästnordiskan särhålls
                        däremot aurr (maskulinum) ’grus, stenblandad sand’ och eyrr (femininum) ’sand och grusbank,
                        särskilt vid utlopp av vattendrag’. Eyrr är bildat till aurr och avser något som hör
                        ihop med, är gjort av aurr. Bilden kompliceras av att ör som motsvarighet till aurr på
                        svenskt område enligt ortnamnens vittnesbörd uppenbarligen också kan brukas om grusbankar,
                        vilket dessutom stöds av två uppländska runbelägg. Förekomsten av aur-form i svenskan
                        bekräftas också av ett belägg avseende byn Öre i Ångermanland, (i) Aura 1494
                        (Öreälven), och av olika dialektala särutvecklingar, t.ex.
                        den ljudövergång au &gt; o som återspeglas i älvnamnet Oran, ett annat namn på Oreälven
                        (Ore, Orsa), och tätortsnamnet
                        Ornäs, båda i Dalarna. Förekomsten av øyrform på östnordiskt område
                        låter sig inte lika säkert påvisas, men förleden Øra i vissa namn tyder snarare på genitiv
                        singularis av ett feminint ör än genitiv pluralis av ett maskulint ör. Sådana namn är
                        Örberga i Östergötland, Öresund mellan
                        Skåne och Själland, Örsjö i Skåne och Örsunda i Uppland
                        (Örsundsbro). För säkrare bedömning av ör i ortnamn krävs närmare
                        undersökningar.
                        Litteratur: Stefan Brink, Sockenbildning och sockennamn. Studier i äldre territoriell
                        indelning i Norden (1990), s. 181–91; Lars Hellberg, Öresund – rättvänt, i Nordiska orter
                        och ord. Festskrift till Bengt Pamp på 65-årsdagen den 3 november 1993 (1993), s. 89–93;
                        Lennart Moberg, Den östnordiska diftongförenklingen. Några synpunkter, i Nysvenska studier 33
                        (1953), s. 87–129; Anders Öberg, AUR GÆRA – ett runstensfynd och några ortnamn, i Namn och
                        bygd 62 (1974), s. 24–38; dens., Ör i Lagunda, i Namn och bygd 80 (1992), s. 77–82.  

                     
                        Ör sn,
                        Nordals hd
                        Dalsland.
                         Øør sokn 1380. – Socknen kan närmast ha erhållit sitt namn från prästgården. Ör har
                        antagits vara ett gammalt namn på Örsjön, bildat till ett om avloppsån brukat fsv.
                        *Øra, till ör ’grus(bank)’.  


                        

                           
                        
                     

                        
                     

                     

                        
                     
                     

                        
                     

                     
                        Ör sn,
                        Allbo hd
                        Småland.
                        ecclesie Ør 1273. – Kyrkbyn har givit socknen dess  namn, som innehåller ordet
                        ör ’grus(bank)’.  

                     
                        Öra sn,
                        Gäsene hd
                        Västergötland.
                         Øræ 1330-talet. – Socknen har fått sitt namn från kyrkbyn. Det plurala (se inl. 3.3.1)
                         namnet innehåller ör ’grus(bank)’.  

                      
                         Öran Oreälven,
                         Dalarna.
                         Ore.  

                     
                        Öran älv, i
                        Lappland och Ångermanland.
                        Öreälven.  

                     
                        Örberga sn,
                        Dals hd
                        Östergötland.
                         Ørabyrgh 1200-talets senare hälft. – Socknen har fått sitt namn från kyrkbyn. Det är
                        sammansatt av ör ’grusformation, grus(bank)’ och berg i den
                        allmänna betydelsen ’höjd’. Kyrkbyn ligger på en mäktig grusås, och fsv. Ørab(i)ærgh
                        kan översättas med ’höjden som utgörs av en grusformation’.  

                     
                        Örby stadsdel,
                        Stockholms stad.
                         (ij) Ørby 1397 (avser en by). – Stadsdelen har fått sitt namn från slottet Örby.
                        Slottsnamnet återgår i sin tur på ett bynamn sammansatt av ör
                        ’grus(bank)’ och by ’gård; by’. Mer direkt återgår stadsdelens
                        namn på den förstad som kom att kallas Örby villastad och som började byggas ut 1898.
                        Stadsdelen Örby slott omfattar det område som ligger på Örbys gamla ägor nordväst
                        om Huddingevägen.  

                     
                        Örby sn,
                        Marks hd
                        Västergötland.
                         Ørbyh 1285. – Socknen har fått sitt namn från kyrkbyn. Det innehåller i förleden
                        ör ’grus(bank)’ och i efterleden by
                        ’gård; by’.  

                     
                        Örbyhus tätort,
                        Vendels och Tegelsmora snr.
                        gods, Vendels sn
                        Örbyhus hd
                        Uppland.
                        (in) curia Erby 1353 avskr. – Ortnamnet avsåg äldst det fasta
                        hus som på 1400-talet uppfördes på sätesgården Örby. Sätesgården, sannolikt
                        etablerad mot slutet av 1200-talet, har föregåtts av en äldre by på platsen.
                        Namnet innehåller ör ’grus(bank)’ och by
                        ’gård; by’, men den sakliga  bakgrunden till förleden är oklar. Egendomen kallades under
                        hela medeltiden endast Örby; först under efterreformatorisk tid kom namnet Örbyhus att
                        beteckna själva godset och inte bara slottet; jfr Örbyhus härad.
                        Efterleden hus har här betydelsen ’befäst hus’ och syftar på själva slottsbyggnaden.
                        Tätorten Örbyhus har närmast sitt namn efter järnvägsstationen Örbyhus vid järnvägen
                        Uppsala– Gävle, öppnad 1874. xxxx  

                     
                        Örbyhus härad hd,
                        Uppland.
                         – Häradsnamnet härrör från nyare tiden. Distriktet uppträder först som Öreby lähn (1638),
                        Öreby hus Lähn (1639), så småningom som Öhrbyhus Härad (1760). Namnet är bildat till godsnamnet
                        Örbyhus.  

                    
                       Örby slott stadsdel,
                       Stockholms stad.
                        Örby.  

                    
                       Öre by,
                       Nordmalings sn
                       Ångermanland.
                        Öreälven.  

                    
                       Örebro kn, stad,
                       Närke.
                        Datum Ørabro 1260. – Namnet är givet efter den bro som funnits där Örebroåsen genombryts
                       av Svartån. Förleden innehåller ör ’grus(bank)’.  

                     
                        Örebro härad hd,
                        Närke.
                         (ij) Ørabro hæradhe 1384. – Häradet har namn efter den gamla byn, sedermera staden
                        Örebro. Örebro är betygat som medeltida tingsplats.  

                     
                        Örebro län län,
                        Närke och västra Västmanland
                        Karlskoga bergslag
                        Värmland.
                        (medh) Ørabros læn 1454. – Länet har sitt namn efter staden Örebro. xxxx  

                     
                        Öregrund stad,
                        Uppland.
                         (i) Øregrundh 1492. – Staden uppstod genom att Östhammars stadsprivilegier 1491
                        flyttades till en plats kallad Øregrundznæss. Detta näs har uppenbarligen fått
                        namn av ett grund som kallats *Öregrundet och vars förled innehåller ör
                         ’grus(bank)’ (jfr dock Örskär). Man har tänkt sig att det
                        aktuella grundet skulle kunna vara nuvarande Dummelgrundet utanför stadens hamnvik.  

                     
                        Öregrundsgrepen
                        havsvik mellan Gräsö och Roslagskusten,
                        Frösåkers och Olands hd
                        Uppland.
                         Öhregrundz Grepen 1686. – Ortnamnet är att uppfatta som ett jämförelsenamn, där fjärden
                        liknats vid en grep(e). Förleden innehåller stadsnamnet Öregrund.  

                     
                        Öreryd sn,
                        Mo hd
                        Småland.
                         (de) Ørariwdhum 1262 avskr. – Kyrkbyn har givit socknen dess namn, som innehåller
                        ör ’grus(bank)’ och ryd ’röjning’.  

                     
                        Öresund farvattnet mellan Skåne och Själland,
                         (i) urasuti ca 950 (med runor, dvs. i Ørasundi), (in) passagio [’farleden’]
                        Øræsund 1353 avskr. – Namnet har ursprungligen avsett det smala sundet mellan Helsingborg
                        och Helsingör, den kortaste passagen mellan Skåne och Själland (jfr Helsingborg).
                        Förleden innehåller ör ’grus(bank)’, kanske i funktion som ortnamn, med
                        syftning på den stora grusreveln där Kronborgs slott vid Helsingör är beläget.  

                     
                        Öreälven älv,
                        Lappland och Ångermanland.
                         Øråå 1552, Öre älf 1751. – Älven  kallas också Örån. Förleden i Öreälven, möjligen också i Örån,
                        innehåller kanske en böjd form av älvens gamla namn, fsv. *Øra, äldre *Aura. I formen
                        Öran har det gamla namnet varit levande åtminstone i Bjurholms socken i Ångermanland ända in
                        på 1900-talet. Förleden i varianten Öreälven kan också tänkas innehålla bynamnet Öre (i Aura 1494)
                        i Nordmalings socken i Ångermanland nära älvens utlopp i Bottenhavet. I detta ingår älvens gamla
                        namn. Det är bildat till ör ’grus(bank)’ och syftar sannolikt på grusiga
                        stränder här och var längs vattendraget.  

                     
                        Örfjäll fjäll,
                        Arjeplogs sn
                        Lappland.
                         Pieljekaise.  

                     
                        Örgryte f.d. sn,
                        Göteborgs stad
                        Västergötland.
                         (j) Ørgrydhæ soghen 1485. – Namnet, som äldst har tillkommit kyrkojorden och kyrkan,
                        är sammansatt av ordet ör ’grus(bank)’ och gryt(e) ’stenanhopning,
                        stenig mark’. Det är troligen marken invid Kyrkbäckens nedre lopp som har åsyftats. 

                     
                        Örja sn,
                        Rönnebergs hd
                        Skåne.
                         ecclesie Ørghe 1285 avskr. – Sockennamnet, lånat från kyrkbyn, innehåller troligen ett till
                         fda. ør ’grus(bank)’ (ör) bildat adjektiv *ørugh.  

                     
                        Örkelljunga kn,
                        sn, tätort,
                        Norra Åsbo hd
                        Skåne.
                         Øthknælyung 1307 (avser kyrkbyn). – Kommunen har sitt namn efter socknen. Sockennamnet,
                        som är givet efter kyrkbyn (nu en tätort), innehåller i förleden genitiv pluralis av fda.
                        øthkn (yngre ørken) ’ödemark’, motsvarande svenskans öken. Efterleden innehåller ljung
                        i betydelsen ’ljungmark’, äldst i singular, senare i plural form.  

                     
                        Örkened sn,
                        Östra Göinge hd
                        Skåne.
                         Ørcken 1299 avskr. (avser en bygd). – Sockennamnet är ett ursprungligt bygdenamn (äldst i
                        obestämd form, senare bestämd form) innehållande fda. øthkn (yngre ørken) ’ödemark’,
                        motsvarande svenskans öken. 

                        

                           
                        
                     

                        
                     
                     

                        
                     
                     

                        
                     



                    
                        Örnahusen f.d. fiskeläge,
                        Östra Hoby sn
                        Ingelstads hd
                        Skåne.
                        Örnehuset 1812. – Namnets förled sammanhänger säkerligen med namnen på några grusrevlar i
                        havet utanför bebyggelsen, Långeören (Långeörn) och Risteören (Risteörn). Efterleden i
                        dessa namn, bestämd form singularis av ör ’grus- eller sand(bank)’,
                        har kommit att uppfattas som en obestämd form örn och sålunda ingå som förled i namnet
                        Örnahusen ’husen vid örarna’.  

                     
                        Örnsköldsvik kn, stad,
                        Ångermanland.
                         – Köpingen Örnsköldsvik erhöll 1893 stadsrättigheter. Namnet är ungt och givet efter
                        Per Abraham Örnsköld, som 1762–69 var landshövding över Medelpad, Ångermanland och Jämtland.
                        Efterleden syftar på att staden ligger vid Moälvens utloppsvik.  

                     
                        Örnäset stadsdel,
                        Luleå stad
                        Norrbotten.
                         – Stadsdelen har namn efter läget på ett näs i Hertsöfjärden. Förleden är säkerligen
                        ör ’grus(bank)’.  

                     
                        Örserum tätort,
                        Gränna lfs
                        Vista hd
                        Småland.
                         (i) Øørsrom 1490-talet. – Tätorten har vuxit fram ur byn Örserum. Förleden i namnet
                        har föreslagits sammanhänga med sjönamnet Ören, som är bildat till ör
                        ’grus(bank)’. Efterleden är rum ’öppen plats’.  

                     
                        Örsjö sn,
                        Vemmenhögs hd
                        Skåne.
                          Øræsyo ca 1300 (avser kyrkbyn). – Socknen har sitt namn efter kyrkbyn. Det avsåg
                        ursprungligen en nu försvunnen sjö norr om kyrkan och innehåller i förleden
                        ör ’grus(bank)’.  

                        
                        Örsjö sn,
                        tätort, Södra Möre hd
                        Småland.
                        Örssiö 1535. – Namnet avsåg ursprungligen Örsjösjön och är sammansatt av
                         ör ’grus(bank)’ och sjö. Det har via bynamnen Södra Örsjö,
                        Mellan-Örsjö och Norra Örsjö förmedlats till socknen. Att tätorten fått namnet
                        Örsjö beror säkerligen också till en del på att den vuxit upp kring järnvägsstationen
                        Örsjö på banan Kalmar–Emmaboda, öppnad 1874.  

                     
                        Örskär ö,
                        Gräsö sn
                        Frösåkers hd
                        Uppland.
                         Oerskär 1650. – Namnets förled innehåller ör som vanligen
                        betyder ’grus- eller sand(bank)’. Vid Upplandskusten har ordet dock kommit att användas
                        även om holmar och skär av annan beskaffenhet, vilket illustreras av Örskär, som
                        huvudsakligen består av gnejs.  

                     
                        Örslösa sn, tätort,
                        Kållands hd
                        Västergötland.
                         ecclesie Ørsløso 1291. – Socknen har fått sitt namn från kyrkbyn (numera tätort).
                        Förleden innehåller möjligen ett mansbinamn fsv. *Ør, bildat till fsv. ør ’galen, tokig;
                        rasande, vild’. Efterleden är lösa ’glänta; äng’.  

                        
                           Örsunda gd,
                        Gryta snHagunda hd
                        Uppland.
                         Örsundsbro.  

                     
                        Örsundsbro tätort,
                        Fröslunda och Gryta sn
                        Lagunda och Hagunda hd
                        Uppland.
                         (apud) Ørasundsbro 1322 (avser en bro). – Ortnamnet betyder ’bron över Örsundet/vid gården
                        Örsund(a)’ och syftade ursprungligen på en bro vid byn Örsunda ett par kilometer väster om
                        dagens Örsundsbro. Namnet Örsunda (jn Ørasundi ca 1300) är sammansatt av ör
                        ’grus(bank)’ och sund. Namnet syftar på ett övergångsställe över Örsundaån eller den vik
                        som föregick denna. Den moderna tätorten har snarast erhållit sitt namn från järnvägsstationen
                        Örsundsbro vid den nu nedlagda Uppsala–Enköpings järnväg, öppnad 1912.  

                         
                           Örsås sn,
                           Kinds hd
                           Västergötland.
                            Ørsaas sokn 1414. – Socknen har lånat sitt namn från kyrkbyn. Det innehåller i
                           förleden ör ’grus(bank)’ eller  ett ortnamn i vilket detta
                           ord ingår. Efterleden åsyftar byns läge. Kyrkan i byn ligger vid en mycket markerad
                           höjd.  

                        
                           Örtofta sn,
                           tätort, gods,
                           Harjagers hd
                           Skåne.
                           (de) Ertiftæ 1100-talets mellersta del. – Socknen har sitt namn efter den forna kyrkbyn,
                           vars arvtagare är det nuvarande godset Örtofta. Det innehåller ett ord örtoft,
                           sammansatt av skånskans ör ’grusjord’ (jfr ör) och toft, en sidoform
                           till tomt. Tätorten har vuxit fram kring en järnvägsstation, anlagd 1857
                           strax söder om godset.  

                       
                           Örtomta sn,
                           Bankekinds hd
                           Östergötland.
                            Øratomptæ 1357. – Socknen har fått sitt namn från en bebyggelse vid kyrkan. Förleden
                           innehåller ör ’grus(bank)’. Efterleden är
                           tomt.  

                        
                           Örträsk sn,
                           Lappland.
                            – Socknen, tillkommen i slutet av 1880-talet, återgår på en 1848 bildad kapellförsamling
                           under Lycksele socken. Denna namngavs efter kyrkbyn, som 1678 upptagits som nybygge av
                           finnen Johan Filipsson Hilduinen. Nybygget fick namn efter läget vid Örträsksjön,
                           också kallad Örträsket. Förleden förklaras av att sjön genomrinns av älven Öran, också
                           benämnd Örån och Öreälven. Efterleden är träsk ’(större) sjö’.  

                        
                           Örträsket sjö,
                           Örträsks sn
                           Lappland.
                           Örträsk.  

                         
                           Örup gods,
                           Benestads sn
                           Ingelstads hd
                           Skåne.
                            Øthrop 1437. – Godsets namn innehåller i förleden sannolikt mansnamnet fda. Øthi. Efterleden är
                           torp ’nybygge’.  

                        
                           Örviken tätort,
                           Bureå sn
                           Västerbotten.
                            – Tätorten har utvecklats ur en bebyggelse framvuxen kring en ångsåg som var i drift
                           1893–1905. Förleden innehåller ör ’grus(bank)’. Namnet har väl
                           ursprungligen syftat på den vid den förutvarande ångsågen belägna Timmerviken. Denna
                           kantas av två uddar, vilkas namn, Sönnerstörudden och Mittiörudden, också innehåller
                           ör. I början av 1700-talet fanns i viken tre bankar, Lillören, Mittiören och Sörören,
                           alla numera upplandade.  

                         
                           Örån älv,
                           Lappland och Ångermanland.
                            Öreälven.  

                        
                           Ösmo sn, tätort,
                           Sotholms hd
                           Södermanland.
                           (in) parochia Øzmo 1281. – Ortnamnet avser ursprungligen platsen där kyrkan byggdes.
                           Det har ansetts betyda ’Uppsala öds mo’, syftande på en gammal samlingsplats på en mo,
                           dvs. sandig mark. Benämningen Uppsala öd ’Uppsalas jordegendom’ avsåg de äldsta svenska
                           kronogodsen och hänger samman med att Uppsala betraktades som kungens hemvist.  

                        
                           Össeby-Garn sn,
                           Vallentuna hd
                           Uppland.
                            – Össeby-Garn är sammansatt av namnen på de två äldre socknarna Össeby och Garn, vilka
                           slogs samman 1838. Össeby (parochie Østby 1303) är sammansatt av väderstrecksbeteckningen
                           öster och by ’gård; by’ och betyder således ’den östra byn’. Garn
                          (in Garni 1291) är ett äldre namn på den långsmala Garnsviken (Angarn).  

                        

                           
                        
                     

                        
                     

                     

                        
                     
                     

                        
                     

                     
                        Össjö sn,
                        tätort, gods,
                        Norra Åsbo hd
                        Skåne.
                        (i) Odhinsøø sogn 1406, (i) Øsyø 1448,(i) Ødhesiø 1470 (avser kyrkbyn). – Sockennamnet, som
                       är givet efter kyrkbyn (nu en tätort), torde ursprungligen ha avsett den intilliggande lilla
                       Åkersjön. Namnets förled är oklar men kan möjligen innehålla fda. øthe ’öde’.  

                     
                        Östad sn,
                        Ale hd
                        Västergötland.
                         Ødhistadha sokn 1423. – Socknen har fått sitt namn från kyrkbyn. Förleden är oklar;
                        den kan innehålla fsv. ødhe ’öde tillstånd’ men också ett mot fda. Øthi svarande mansnamn
                        eller ett mansnamn fsv. *Ødhir. Efterleden är sta(d)sta(d).  

                     
                        Östansjö tätort,
                        Viby snGrimstens hd
                        Närke.
                         Östensiö 1566. – Tätorten har vuxit fram kring skoindustrin på orten. Namnet, från byn
                        Östansjö, innehåller östan ’öster om’. Gården är belägen öster om en sjö, nuvarande Bäcksjön,
                        tidigare benämnd Östersjön.  

                     
                        Östanå tätort,
                        Östra Broby sn
                        Östra Göinge hd
                        Skåne.
                         Östanå Pappersbruk 1813. – Tätorten har sitt namn efter ett pappersbruk, namngivet efter
                        läget öster om Helge å.  

                      
                        Östanå gods,
                        Gränna lfs
                        Vista hd
                        Småland.
                         Östanå eller Bråckzwijk 1688. – Namnet ersätter ett äldre namn, Broxvik, och är givet
                        av Per Brahe d.y. i analogi med Västanå). Namnet Broxvik
                        (Brwxwik 1367) har föreslagits vara bildat till ett försvunnet sjönamn *Bruksio,
                        innehållande brok ’byxa’.  

                     
                        Östanå gods,
                        Roslags-Kulla sn
                        Åkers skg
                        Uppland.
                         (j) Østanaa 1433. – Namnet betyder ’öster om ån’ och syftar på läget strax öster om
                        Losjöns utlopp i Saltsjön.  

                        
                        Östanås gd,
                        Älvsbacka sn
                        Nyeds hd
                        Värmland.
                         Älvsbacka.  

                      
                        Östavall tätort,
                        Haverö sn
                        Medelpad.
                         – Tätorten har vuxit fram vid den år 1881 öppnade järnvägslinjen och poststationen.
                        Namnet, som innehåller väderstrecksbeteckningen östan ’öster om’ och vall, har tidigare
                        betecknat fäbodar.  

                     
                        Östberga stadsdel,
                        Stockholms stad.
                        Västberga.  


                      
                        Östbo härad hd,
                        Småland.
                        (in) Østbo 1200-talets början. – Östbo ’Östbygden’ är en del av Finnveden.
                        Se vidare Sunnerbo härad.  

                     
                        Österberg by,
                        Ovansjö sn
                        Gästrikland.
                         Västerberg.  

                     
                        Österbitterna sn,
                        Laske hd
                        Västergötland.
                         Österbittherne (genitiv) 1546. – Socknen har fått sitt namn från kyrkbyn.
                         Se vidare Västerbitterna.  

                     
                        Österbodarna by,
                        Alingsås sn
                        Kullings hd
                        Västergötland.
                         Västra Bodarna.  

                     
                        Österby by,
                        Hedemora sn
                        Dalarna.
                        Västerby.  

                     
                        Österby sn,
                        Läby sn
                        Ulleråkers hd
                        Uppland.
                         Läby.  

                    
                        Österbybruk tätort,
                        Films sn
                        Olands hd
                        Uppland.
                         (in) Østerby 1296 (avser en gård eller by). – Bruket har fått namn efter huvudgården
                        Österby, som på 1500-talet låg på en höjd intill stranden av Filmsjöns sydöstra ände
                        (således ej vid nuvarande Gamla Österby). Namnet Österby är sammansatt av öster och
                        by ’gård; by’ och syftar på läget i östra delen av Filmbygden.
                        Bruket kallades i äldre tid vanligen Österby eller Österby bruk (wed Österby bruk 1588).
                        Den sammanskrivna formen Österbybruk är snarast övertagen från den på 1870-talet öppnade
                        järnvägsstationen.  

                     
                        Österbymo tätort,
                        Sunds snYdre hd
                        Östergötland.
                         Österby moen 1720, Österby mo 1789 (beläggen avser en marknadsplats). – Tätorten har namn efter
                        en marknadsplats. I förleden ingår namnet på byn Österby (Østerby 1381), numera del av tätorten.
                        Byn har fått namn av sitt läge i öster (i förhållande till annan bebyggelse).
                        Se by ’gård; by’. Efterleden i Österbymo är mo ’sandig mark’.  

                     
                        Österdalälven älv,
                        Dalarna.
                         – Namnet, äldst belagt 1656, kan tolkas antingen som ’den älv som rinner genom Österdalarna
                        (dvs. området vid Siljan och Österdalälven)’ eller också som ’den östra grenen av Dalälven’.
                        Jfr Dalälven och Västerdalälven.  

                      
                        Österforse tätort,
                        Långsele sn
                        Ångermanland.
                         Österforsz 1546. – Tätorten har vuxit fram ur byn Österforse. Namnet har betecknat gårdar
                        öster om Faxälven; gårdarna väster om älven kallas Västerforse. Det innehåller i efterleden
                        en stelnad dativform av fors. Vid Väster- och Österforse bildar Faxälven ett par forsar.  

                     
                        Österfärnebo sn, tätort,
                        Gästrikland.
                         parochia Fernabo 1325. – Tätorten består av byar vid sockenkyrkan. Sockennamnet, förr
                        Färnebo, bevarat ända in i våra dagar i lokalt språkbruk som »Färnbo», har i sen tid fått
                        tillägget Öster (Öster Fernebo 1698) i särskiljande syfte med tanke på det längre åt sydväst
                        uppträdande sockennamnet Västerfärnebo i Västmanland. I förleden i Färnebo
                        ingår sannolikt genitiv *Færna av fsv. *Færne, bildat till dialektordet färne ’fräken’ och
                        avseende Färnebofjärden (kanske inberäknat Fängsjön) i Dalälven med riklig växtlighet av
                        fräken. Efterleden i Färnebo är bo, snarast i betydelsen ’bygd’.  

                     
                        Östergarn sn,
                        Gotland.
                         Nüagarn 1300-talet avskr., Østergarn 1300-talet. – Socknen hette äldst Nygarn. Detta namn
                        ska antagligen uppfattas som ’den nya delen av Garn’ i motsats till → Gammelgarn (se detta
                        namn beträffande efterleden garn). Sockennamnet ändrades sedermera till Östergarn, ett namn
                        som tidigast förefaller ha avsett själva hamnen. Förleden Öster relaterar namnet till
                         Västergarn på öns västkust.  

                     
                        Östergötland landskap.
                         Østrægøtland 1200-talets slut. – Namnet betyder ’östra (delen av) Götland (götarnas land)’,
                         se Götaland. Jfr Västergötland. – Bild 82.  


                     
                        Östergötlands län län.
                        Xxx hd
                        Xland.
                         – Länet fick sin nuvarande omfattning 1719. Namnet är bildat till landskapsnamnet
                        Östergötland och syftar på länets omfattning.
                        Jfr Västergötland.  

                      
                         Österhaninge sn,
                         Sotholms hd
                         Södermanland.
                         Västerhaninge.  


                     
                        Österlen del av sydöstra Skåne,
                         – Namnet, vars efterled är bestämd form av led i betydelsen ’riktning, håll’ har myntats
                        av invånarna i västra och mellersta Sydskåne och har ursprungligen angett riktning österut.
                        Det har därefter övergått till att beteckna ett område med oklara gränser med slättbyarna
                        i Ingelstads och Järrestads härad som centrum.  

                        

                           
                        
                     

                        
                     
                     

                        

                        
                           Bild 82. Häradsindelningen i Östergötland.
                        
                     


                      
                        Österlövsta sn,
                        Olands hd
                        Uppland.
                         (De) parochia Løstum 1312. – Ortnamnet innehåller ett fsv. *løst ’glänta’, besläktat
                        med ordet ljus (jfr Lojsta). Öster- tilllades 1884 för att skilja
                        namnet från Västerlövsta. Namnet har vid tiden för sockenbildningen
                        antagligen avsett en nu försvunnen by. År 1417 omtalas en man Ingvald boende j Løstom;
                        troligen är det den nu försvunna byn Lövsta som avses. Lövstabruk (Löfsta Bergz bruck 1622),
                        anlagt på 1500-talet, har fått sitt namn efter socknen och inte tvärt om. Den franskinspirerade
                        stavningen Leufsta bör undvikas.  

                     
                        Östermalm stadsdel,
                        Stockholms stad.
                         – Namnet är givet efter mönster av Norrmalm och
                        Södermalm. Det ersatte 1885 det äldre namnet Ladugårdslandet, vilket
                        syftade på den kungliga Ladugården (dvs. gård för kreatursskötsel), som på 1400-talet anlades
                        vid nuvarande Nobelparken.  

                        
                           Östermyckeläng by,
                           Älvdalens sn
                           Dalarna.
                           Västermyckeläng.  

                        
                           Österplana sn,
                           Kinne hd
                           Västergötland.
                            (aff) Østrewplande 1397 (avser kyrkbyn). – Socknen har fått sitt namn från kyrkbyn.
                           Det sammanhänger med socken- och kyrkbynamnen Medelplana
                           och Västerplana.  

                          
                            Österrekarne härad hd,
                            Södermanland.
                             prouincia Østurrek 1349. – Häradet omfattar östra delen av den gamla bygden
                            Rekarne.  

                        
                           Östersjön hav,
                            (j) Østersiøn 1499. – Havet har namn efter läget i öster. Ordet sjö uppträder här i
                           betydelsen ’hav’. Att namnet också kan ha förekommit tidigare under medeltiden än
                           1400-talet antyds möjligen av belägget ad mare orientale ’till det östra havet’ 1158.
                           Östersjön har också kallats för Saltsjön (i Salta siøin 1490) på grund av sitt i
                           jämförelse med insjöarna salta vatten. Saltsjön brukas också i mer inskränkt bemärkelse
                           om den fjärd av Östersjön som leder in till Stockholm (j Salta syon 1432).  



                     

                        
                     

                     

                        
                     
                     

                        
                     

                      
                         Österslöv sn, tätort,
                         Villands hd
                         Skåne.
                         (in) Østarsløf 1300-talets senare del (avser kyrkbyn). – Sockennamnet är givet efter
                        kyrkbyn (nu en tätort). Det innehåller i förleden möjligen ett mansnamn fda. *Østar.
                        Efterleden är löv.  

                      
                        Österstad tätort,
                        Ekebyborna sn
                        Bobergs hd
                        Östergötland.
                         (i) Østestadhom 1399. – Tätorten har vuxit fram ur en by. Namnet har som förled mansnamnet
                        fsv. Øste och som efterled sta(d).  

                     
                        Östersund kn, stad,
                        Jämtland.
                         – Staden har närmast namn efter det 1750 skattlagda hemman på vars mark staden anlades.
                        Denna gård, med namnet Östersundet, hade tidigare varit boställe för färjekarlen som skötte
                        färjetrafiken mellan Frösön och fastlandet, innan en bro uppfördes 1711. Ytterst syftar namnet
                        på sundet mellan Frösön och fastlandet (Östersundet 1646 ’sundet öster om Frösön’). Samerna
                        har haft flera namn på staden. Det mest använda och numera officiella sydsamiska namnet
                        Staare innehåller ett nordiskt lånord med betydelsen ’stad’.  

                     
                        Östertälje stadsdel,
                        Södertälje stadÖkne hd
                        Södermanland.
                         Öster Tälie Sochn 1680. – Den medeltida kyrksocknen Tälje (in parochia Tælhium 1280), som omgav
                        staden Södertälje, var administrativt delad i en västlig del, senare kallad
                        Västertälje, och en östlig del, senare kallad Östertälje. Namnet
                        Västertälje är numera sällan brukat. För namntolkningSödertälje.  

                      
                        Österunda sn,
                        Torstuna hd
                        Uppland.
                         (in) Østrundum 1329. – Efterleden i detta namn kan innehålla ett gammalt namn *Rund på
                        bergåsen som skjuter fram mellan Skattmansöådalen och kyrkan. Förleden skulle då beteckna
                        att kyrkan är belägen på östra sidan av denna ås. Namnet Rund förekommer några gånger i
                        Sverige och Norge just med syftning på kraftiga sluttningar eller på ett framskjutet läge i
                        terrängen.  

                     
                        Östervallskog sn,
                        Nordmarks hd
                        Värmland.
                         Östanudsko 1531, Östervalskoffh 1540, Östawatnskoghe 1564. – Sockennamnet betyder ’skogsbygden
                        kring sjön Östen’. Dess fornspråkliga namn kan ha varit *Øfstavatn ’den översta sjön’.
                        Som framgår av belägget från 1540 har förleden i sockennamnet tidigt omtolkats.  

                      
                         Östervåla sn, tätort,
                         Våla hd
                         Uppland.
                         (apud) Valir 1296. – Sockennamnet innehåller plural form (se inl. 3.3.1) av dialektordet
                        vål ’samling av kullfallna trädstammar, ris o.d.; vindfälle, röjningsbråte’ m.m. och kan
                        ursprungligen ha varit ett bygdenamn. Förleden Öster- skiljer sedan 1600-talet socknen från
                        Västervåla. Tätorten har vuxit fram kring bebyggelse vid kyrkan.
                        Jfr Våla härad.  

                     
                        Österåker sn,
                        Oppunda hd
                        Oppunda.
                         – Socknens namn åsyftar en gammal samlingsplats, som kan ha använts för både hednisk kult
                        och andra verksamheter åker. Förleden Öster anger läget i förhållande
                        till en annan gammal samlingsplats i grannsocknen Västra Vingåker.  

                      
                         Österåker kn, sn,
                         Åkers skg
                         Uppland.
                          (in) Aker 1298. – Namnet har troligen från början avsett en i förkristen tid helig åker
                        (åker). Som sockennamn kan det återgå på ett kyrkplatsnamn eller ett
                        bygdenamn, eller möjligen röra sig om ett äldre namn på nuvarande Prästgården. Öster är tillagt
                        i sen tid för att skilja namnet från Västeråker. Namnet Åker ingår i
                        skeppslagsnamnet Åkers skeppslag, se Frösåkers härad.  

                     
                        Österåsen by,
                        Åsarne sn
                        Jämtland.
                        Åsarne  

                     
                        Östhammar kn, stad,
                        Uppland.
                         (aff) Østhammar 1433. – Namnet är sammansatt av väderstrecksbeteckningen öst och dialektordet
                        hammar ’stenig höjd, stenbacke’. Från början hette staden enbart Hammar och låg då längre väster
                        ut vid nuvarande Gammelbyn, där den namngivande »hammaren» bör vara att söka. I samband med
                        att staden flyttades till sitt nuvarande läge, tillfogades den förtydligande förleden Öst för
                        att skilja den nya staden från den gamla. Gammelbyn betyder f.ö. ’den gamla staden’; by betecknade
                        i fornsvenskan även ’stad’, liksom det ännu gör i danskan och norskan.  

                     
                        Östkinds härad hd,
                        Östergötland.
                         (i) Østkindaherret 1317 sen avskr., prouincie Østkindahæradh 1347. – Häradet har uppkommit
                        vid indelningen i häradsdistrikt av ett »land» benämnt *Kind (kind).
                        Øst- syftar på häradets östliga läge bland de östgötska kind-häradena. Det har antagits att
                        Östkinds härad har brutits ut ur Björkekinds härad; det ligger nordöst om detta på
                        Vikbolandet.  

                      
                        Östmark sn, tätort,
                        Fryksdals hd
                        Värmland.
                         Øwerstemark 1503 (avser en gård). – Socknen har sitt namn efter en gård. Det betyder ’den
                        översta (ut)marken’ och avsåg ursprungligen den längst upp belägna delen av ett utmarksområde
                        kring vattendraget Röjden. Tätorten har vuxit fram kring bebyggelse i anslutning till kyrkan.  

                      
                        Östnor tätort,
                        Mora sn
                        Dalarna.
                         Østinar sextung [’sjättedel (av socknen)’] 1457. – Tätorten är framvuxen ur en by. Namnet
                        återgår på fsv. østan ar ’öster om älven’ (ar är genitiv singularis av fsv. a ’å’). Bebyggelsens
                        läge nord-nordöst om Österdalälven har i äldre tid uppfattats som östligt.  

                     
                        Östra Broby sn, tätort,
                        Östra Göinge hd
                        Skåne.
                         (j) Broby 1426. – Socknen har sitt namn efter kyrkbyn (nu tätorten Broby). Det är sammansatt
                        av bro(bebyggelsen ligger vid Helge å) och by ’gård; by’. Östra tillades
                        1886 i syfte att skilja socknen från Västra Broby.  

                     
                        Östraby sn, tätort,
                        Färs hd
                        Skåne.
                         (i) Østerwæsterstade S[ogn] 1495 sen avskr., Østerstadt Sognn 1570-talet, Østerbye 1611.
                         – Sockennamnet är givet efter kyrkbyn (numera tätort), som troligen ursprungligen ingick i den
                        angränsande kyrkbyn i socknen Västerstad.  

                     
                        Östra Ed sn,
                        Norra Tjusts hd
                        Småland.
                        Västra Ed.  

                        

                           
                        
                     

                        
                     
                     

                        
                     
                     

                        
                     


                     
                        Östra Eneby sn,
                        Bråbo hd
                        Östergötland.
                         Eneby 1331. – Socknen har fått sitt namn från kyrkbyn. Det innehåller dialektordet
                        ene ’enbestånd’ och by ’gård; by’. Åtminstone sedan 1760-talet
                        har socknen kallats Östra Eneby. Det tillagda Östra särskiljer socknen från
                        Västra Enebysocken.  

                      
                        Östra Fjällfjället fjällmassiv,
                        Vilhelmina sn
                        Lappland.
                         Felle field 1739. – Namnet åsyftar den nordöstra delen av det fjällområde vars sydvästra del
                        kallas Västra Fjällfjället. Förleden är en försvenskning av sydsam. vielie ’fjäll’, som ingår
                        i fjällets samiska namn, Stoere Vielie ’Storfjället’. Ordet, som möjligen är ett urnordiskt
                        lånord, förekommer som efterled i samiska ortnamn på sydsamiskt område. Till det har fogats
                        en förklarande svensk efterled. Det samiska namnet på västra delen av massivet är Ohtje
                        Vielie; ohtje betyder ’liten’. Det anförda belägget från 1739 är en norsk form av namnet.  

                      
                        Östra Fors by,
                        Malungs sn
                        Dalarna.
                         Malungsfors.  

                     
                        Östra Frölunda sn, tätort,
                        Kinds hd
                        Västergötland.
                         Frølvnda songh 1402. – Socknen har fått sitt namn från kyrkbyn. Det plurala (se inl. 3.3.1)
                        ortnamnet innehåller i efterleden lund och i förleden snarast frö ’fruktbar; frodig’. Sedan
                        1886 är socknens officiella namn Östra Frölunda. Det tillagda Östra särskiljer socknen från
                        Västra Frölunda. Tätorten har vuxit fram i anslutning till sockenkyrkan.  

                      
                        Östra Fågelvik sn,
                        Väse hd
                        Värmland.
                         (j) Fuglauik sokn 1400. – Socknen har troligen sitt namn efter platsen där kyrkan byggdes,
                        nära en fågelrik vik av Vänern. Östra tilllades 1886 i syfte att skilja socknen från
                        Västra Fågelvik.  

                     
                        Östra Gerum sn,
                        Vartofta hd
                        Västergötland.
                         Gerema sokn 1397 [’Gerumsbornas socken’]. – Socknen har fått sitt namn från kyrkbyn.
                        Efterleden innehåller hem ’boplats; gård’. Förleden innehåller fsv.
                        gere ’kil, kilformigt stycke’ eller en motsvarighet, fsv. *ger, till fvn. geirr ’spjut’ och
                        åsyftar sannolikt någon kil- eller spjutliknande formation i landskapet, möjligen dalen mellan
                        Gerumsberget och Gisseberget. Sedan 1886 är socknens officiella namn Östra Gerum. Det tillagda
                        Östra särskiljer socknen från Västra Gerum.  

                     
                        Östra Grevie sn, tätort,
                        Oxie hd
                        Skåne.
                         (in) Græfhøhæ orientali [’östra’] 1200-talets förra del (avser kyrkbyn). – Sockennamnet, lånat
                        från kyrkbyn (nu en tätort), innehåller ordet gravhög. Förleden åsyftar läget öster om kyrkbyn
                        i Mellan-Grevie socken och byn Västra Grevie i Södra Åkarps socken.
                        De tre byarna har ursprungligen utgjort en bebyggelseenhet.  

                      
                        Östra Göinge kn,
                        Skåne.
                        – Kommunen har sitt namn efter Östra Göinge härad.
                        Östra Göinge härad hd, Skåne Västra Göinge härad.  

                     
                        Östra Hallen by,
                        Backaryds snMedelstads hd
                        Blekinge.
                        Hallabro  

                      
                        Östra Harg sn,
                        Åkerbo hd
                        Östergötland.
                         Hargh 1318. – Socknen har fått sitt namn från gården Harg. Det innehåller
                         harg ’stenig mark’ e.d. Kyrkan ligger på en höjd med berghällar.
                        Sedan åtminstone 1700-talets slut kallas socknen Östra Harg. Det tillagda Östra
                        särskiljer socknen från Västra Harg.  

                        
                           Östra Herrestad sn,
                           Ingelstads hd
                           Skåne.
                            ecclesie Hærestathe 1430. – Sockennamnet är givet efter kyrkbyn. Det innehåller
                           ett mansnamn fda. *Hæri och sta(d). Östra tillades redan
                           på 1500-talet i syfte att skilja socknen från Stora Herrestad.  

                        
                           Östra Hisings härad hd,
                           Västergötland.
                            Hising 1200-talets slut. – Häradet omfattar östra delen av ön Hisingen,
                           dvs. den del av ön, Svenska Hisingen, som under medeltiden hörde till Västergötland.  

                        
                           Östra Hoby sn,
                           Ingelstads hd
                           Skåne.
                            eclesie Hooby 1358. Sockennamnet, vars efterled är by ’gård; by’, är
                           givet efter kyrkbyn. Förleden är oviss. Östra tillades 1886 i syfte att skilja socknen från
                           Västra Hoby.  

                        
                           Östra Husby sn, tätort,
                           Östkinds hd
                           Östergötland.
                            Husaby 1278. – Socknen har fått sitt namn från den gamla kungsgården Husaby
                           (husaby). Det redan under medeltiden tillagda Östra särskiljer socknen från
                           Västra Husby socken i samma landskap. Under medeltiden kallades socknen också
                           Husaby mællan vika ’Husby mellan vikarna, dvs. på Vikbolandet’.
                           Tätorten har vuxit fram i anslutning till sockenkyrkan.  

                         
                           Östra härad hd,
                           Blekinge.
                            Østærstheret, Østræheret ca 1300. – Häradet är det östra av de tre häradena i det gamla
                           landskapet Blekinge. Se vidare Bräkne härad.  

                         
                           Östra härad hd,
                           Småland.
                            (jn) Østrahereth 1278. – Östra härad är det östliga av de båda härad som det småländska
                           Njudung alltsedan de äldsta källorna varit indelat i. Se vidare
                           Västra härad.  

                        
                           Östra Ingelstad sn,
                           Ingelstads hd
                           Skåne.
                            Ingelstathe 1398 avskr., (j) Ingelsstede 1456 (avser kyrkbyn). – Socknen har sitt namn efter
                            kyrkbyn. Det innehåller i förleden mansnamnet fda. Ingiald och i efterleden
                            sta(d). Östra tillades 1886 i syfte att skilja socknen från
                            Västra Ingelstad.  

                        
                           Östra Karaby sn,
                           Onsjö hd
                           Skåne.
                            Karleby 1481. – Sockennamnet (Karlaby) är givet efter kyrkbyn.
                            Det 1886 tillfogade Östra skiljer namnet från Västra Karaby.  

                        
                           Östra Karup sn, tätort,
                           Höks hd
                           Halland.
                            Kagarp soghen 1455. – Sockennamnet, lånat från kyrkbyn (nu en tätort), innehåller i förleden
                           troligen ett mansnamn fda. *Kaki. Efterleden är torp ’nybygge’. Östra
                           tillades under 1800-talet i syfte att skilja socknen från det närbelägna
                           Västra Karup i Skåne.  


                        
                           Östra Klagstorp sn,
                           Vemmenhögs hd
                           Skåne.
                            (in) Claustorp 1398 (avser kyrkbyn), Ø: Klagstrup Sogen 1603. – Socknen har sitt namn från
                           kyrkbyn. Det innehåller mansnamnet fda. Klak och torp ’nybygge’. Östra
                           skiljer namnet från Västra Klagstorp.  

                         
                           Östra Kvismaren f.d. sjö,
                           våtmark,
                           Sköllersta och Askers hd
                           Närke.
                            Kvismaren.  

                         
                           Östra Kärrstorp sn,
                           Färs hd
                           Skåne.
                            ecclesie Kæristhorp 1350 avskr. – Sockennamnet avsåg ursprungligen kyrkbyn. Det kan i förleden
                           innehålla det fda. mansnamnet Kærer. Efterleden är torp ’nybygge’.
                           Östra tillades 1886 till åtskillnad från Västra Kärrstorp.  


                        

                           
                        
                     

                        
                     

                     

                        
                     
                     

                        
                     

                     
                        Östra Ljungby sn, tätort,
                        Norra Åsbo hd
                        Skåne.
                         Østre Lyngby, Østre Lingby 1465. – Socknen har sitt namn efter kyrkbyn. Det är sammansatt av ljung i
                        betydelsen ’ljungmark’ och by ’gård; by’. Tilllägget Östra skiljer socknen
                        från MunkaLjungby socken.  

                     
                        Östra Ny sn,
                        Björkekinds hd
                        Östergötland.
                         – Socknen synes äldst ha kallats Nykirkia sokn (parochie Nyækyrkio 1352) ’den nya kyrkans socken’.
                        Den kortare formen Ny sokn är belagd från 1300-talet. 1793 blev Östra Ny den officiella jordeboksformen;
                        det tillagda Östra särskiljer socknen från Västra Ny socken.  

                      
                        Östra Nöbbelöv sn,
                        Järrestads hd
                        Skåne.
                         (de) Ecclesiis Nybbile 1322 avskr. – Sockennamnet, som äldst avsåg kyrkbyn, innehåller ett
                        forndanskt *nybyli ’nybygge’ (jfr böle). Den nuvarande formen, känd sedan
                        mitten av 1600-talet, beror på anslutning till de vanliga bebyggelsenamnen på löv.
                        Östra tillades 1886 till åtskillnad från sockennamnen Norra Nöbbelöv och
                        Västra Nöbbelöv.  


                     
                        Östra Ryd sn,
                        Danderyds skg
                        Uppland.
                         (i) ruþi 1000-talet (med runor), (de) Ridhum 1298. – Sockennamnet innehåller ryd
                        ’röjning’. Någon by med detta namn verkar aldrig ha funnits i socknen. Möjligen rör det sig i stället om
                        ett ursprungligt bygdenamn. Förleden är tilllagd för att skilja namnet från Västra Ryd
                        i Bro härad.  

                     
                        Östra Ryd sn, tätort,
                        Skärkinds hd
                        Östergötland.
                         Rydh 1297. – Namnet Ryd har sannolikt en gång använts om Prästgården. Det innehåller
                        ryd ’röjning’. Under medeltiden kallades socknen också Vibyrydh
                        (jfr Viby, sn, Vifolka hd, Östergötland) med förleden åsyftande gården
                        Viby norr om kyrkan; namnet Viby är sammansatt av vi ’helig plats, kultplats’
                        och by ’gård; by’. Sedan åtminstone 1760-talet är socknens officiella namn
                        Östra Ryd. Det tillagda Östra särskiljer socknen från Västra Ryd i Ydre härad.
                        Tätorten har vuxit fram i anslutning till sockenkyrkan.  

                     
                        Östra Sallerup sn,
                        Frosta hd
                        Skåne.
                         Saxulstorp 1201 sen avskr. (avser kyrkbyn), ecclesie Saxulthorp 1360, Østre Salerope 1558. – Sockennamnet,
                        som är givet efter kyrkbyn, innehåller i förleden troligen mansnamnet fda. Saxel (&lt; Saxulf).
                        Efterleden är torp ’nybygge’. Östra är tillagt i syfte att skilja socknen från
                        Södra Sallerup och Västra Sallerup. Östra Silvberget
                        bebyggelse, Silvbergs sn, Dalarna Silvberg.  

                      
                        Östra Skrukeby sn,
                        Åkerbo hd
                        Östergötland.
                         Scrucuby 1312. – Socknen har fått sitt namn från kyrkbyn. Det innehåller by
                        ’gård; by’. Förleden är oklar; den diskuterade möjligheten av ett ljudbeskrivande ånamn ter sig
                        osäker. Sedan åtminstone 1700-talets mitt har socknen kallats Östra Skrukeby. Det tillagda Östra
                        särskiljer socknen från den förutvarande socknen Västra Skrukeby (nu i Högby socken) i samma landskap.  

                     
                        Östra Skrävlinge stadsdel,
                        Malmö stad
                        Skåne.
                         Västra Skrävlinge.  

                     
                        Östra Stenby sn,
                        Östkinds hd
                        Östergötland.
                         Stenbo sokn 1370. – Ett tidigt belagt namn på socknen är Sten (parochia Sten 1304), lånat från
                        kyrkbyn. I detta namn har sten innebörden ’fornborg’ och åsyftar en fornborg på det närbelägna Boberget.
                        En till ortnamnet Sten bildad in-byggarbeteckning, fsv.  stenbo(a)r, gav upphov till namnformen Stenbo
                        sokn ’stenbornas socken’ som sedermera, under mönsterpåverkan från bebyggelsenamn på -by, omformades till
                        det ännu använda Stenby (socken). Det tillagda Östra särskiljer socknen från
                        Västra Stenby socken; redan i början av 1500-talet möter formen Steen östra.  

                     
                        Östra Strö sn,
                        Frosta hd
                        Skåne.
                         (in) Dabirstrø 1390-talet (avser kyrkbyn). – Kyrkbyn har givit socknen dess namn, som anses innehålla
                        ett ord fda. *strø ’ström, vattendrag’. Den fram till slutet av 1600-talet förekommande
                        förleden Dabir- (och liknande) innehåller ett äldre alternativnamn på Frosta härad.
                        Östra tillades 1886 i syfte att skilja socknen från Norra Strö och
                        Västra Strö.  

                      
                        Östra Sälen by,
                        Transtrands sn
                        Dalarna.
                         Sälen.  

                      
                        Östra Sönnarslöv sn, tätort,
                        Gärds hd
                        Skåne.
                         Sunnersleff 1352 avskr. (avser en gård), (i) Søndersløff 1465. – Sockennamnet, lånat från kyrkbyn
                        (nu en tätort), innehåller i förleden troligen ett mansnamn fda. *Sundar eller  *Sunnar. Efterleden är
                        löv. Östra tillades 1886 i syfte att skilja socknen från
                        Västra Sönnarslöv.  

                     
                        Östra Tollstad sn,
                        Vifolka hd
                        Östergötland.
                         ecclesiam Tholfstadhæ 1347. – Socknen har fått sitt namn från kyrkbyn. Det plurala (se inl. 3.3.1)
                        ortnamnet innehåller mansnamnet fsv. Tholf (Thorulf) och sta(d).
                        Åtminstone sedan 1700-talets mitt kallas socknen Östra Tollstad. Det tillagda Östra särskiljer
                        socknen från Västra Tollstad.  

                     
                        Östra Tommarp sn, tätort,
                        Järrestads hd
                        Skåne.
                         (in) Tummæthorp 1100-talets  senare del. – Sockennamnet är lånat från kyrkbyn, som under medeltiden,
                        fram till 1537, var stad. Förleden innehåller mansnamnet fda. Tumi. Efterleden är
                        torp ’nybygge’. Östra tillades 1886 i syfte att skilja socknen från
                        Västra Tommarp. Jfr Tomelilla.  

                     
                        Östra Torp sn,
                        Vemmenhögs hd
                        Skåne.
                         Østratorp 1356 sen avskr., Østre Torpe Sognn 1570-talet. – Sockennamnet är givet efter kyrkbyn.
                        Det innehåller torp ’nybygge’. Kyrkbyn och grannbyn Västra Torp i Lilla
                        Isie socken utgjorde äldst troligen en gemensam by.  

                     
                        Östra Torsås sn,
                        Konga hd
                        Småland.
                         (j) Thorssaas sokn 1403. – Socknen har övertagit kyrkbyns namn. Ursprungligen har det avsett
                        en höjd (ås) sydöst om Torsjön. Förleden kan antingen innehålla gudanamnet Tor eller också en
                        reducerad form av sjönamnet Torsjön. Efterleden är ås. Östra lades till 1854 för att skilja
                        socknen från Västra Torsås i Allbo härad.  

                     
                        Östra Tunhem sn,
                        Gudhems hd
                        Västergötland.
                         Tunem 1320 (avser kyrkbyn). – Socknen har fått sitt namn från kyrkbyn. Det innehåller
                        dialektordet tun ’(in)hägnad’ (tuna) och hem
                        ’boplats; gård’. Sedan 1886 är socknens officiella namn Östra Tunhem. Det tillagda Östra
                        särskiljer socknen från Västra Tunhem.  

                        

                           
                        
                     

                        
                     
                     

                        
                     
                     

                        
                     

                      
                        Östra Vemmenhög sn,
                        Vemmenhögs hd
                        Skåne.
                         (in) Wæmundehøgh østre 1315 avskr. (avser kyrkbyn). – Sockennamnet, givet efter kyrkbyn,
                        innehåller mansnamnet fda. Wemund och hög. Östra Vemmenhögs kyrkby och
                        kyrkbyn i grannsocknen Västra Vemmenhög utgjorde troligen ursprungligen
                        en enda by.  

                      
                        Östra Vemmerlöv sn, tätort,
                        Järrestads hd
                        Skåne.
                        (j) Withmundhæløff 1447 (avser kyrkbyn). – Socknen har sitt namn efter kyrkbyn (nu en tätort). Det
                        innehåller i förleden troligen ett mansnamn fda. *Withmund. Efterleden är löv.
                        Östra tillades 1886 i syfte att skilja socknen från Västra Vemmerlöv.  

                     
                        Östra Vingåker sn,
                        Oppunda hd
                        Södermanland.
                         – Socknen tillkom vid mitten av 1700-talet, då det vidsträckta Vingåker delades upp på socknarna
                        Västra Vingåker och Östra Vingåker. Namnet Vingåker har sin sakliga bakgrund i området vid den
                        medeltida sockenkyrkan i Västra Vingåker.  

                     
                        Östra Vram sn,
                        Gärds hd
                        Skåne.
                        (in) parochia Østrawram 1358. – Sockennamnet är lånat från kyrkbyn. Det innehåller dativ pluralis
                        av vrå (fda. vra) i betydelsen ’krok, hörn’ med syftning på markanta krökningar i Vramsån. Östra
                        Vrams kyrkby och kyrkbyn i grannsocknen Västra Vram är sannolikt delar av
                        samma ursprungsbebyggelse. Jfr Norra Vram och Södra Vram.  

                     
                        Östra Ämtervik sn,
                        Fryksdals hd
                        Värmland.
                        (i) Empterwiikssokn 1460. – Sockennamnet åsyftar prästgårdens och kyrkans läge vid älven Ämtans
                        mynningsvik i sjön MellanFryken. Älvnamnet är bildat till ett fornsvenskt *ælm(p)t ’svan’. Den
                        ursprungliga socknen delades 1795 upp på Västra Ämtervik och Östra Ämtervik.  

                     
                        Öströ gods,
                        Dagsås snFaurås hd
                        Halland.
                         (j) Øsstrø 1456. – I namnet kan ingå dativ singularis *østre av ett forndanskt *øster, motsvarande fvn.
                        austr ’ösrum i båt; pöl (där smuts samlas)’, dock med oklar syftning. Det kan också röra sig om en
                        sammansättning av *øster med ö, troligast i betydelsen ’upphöjning över vattensjuk mark’ eller ’strandäng’,
                        avseende antingen gårdens läge på en höjd eller dess läge nära Ottersjöns stränder.  

                     
                        Östuna sn,
                        Långhundra hd
                        Uppland.
                         parochia Østunum 1322. – Sockennamnet, som är övertaget från kyrkbyn, betyder ’det östra tuna
                        (Tuna)’ (tuna), kanske med syftning på att platsen ligger öster om
                        Ultuna och Nåntunavid Uppsala.  

                      
                        Öttum sn,
                        Skånings hd
                        Västergötland.
                         Öttem 1540 (avser kyrkbyn). – Socknen har fått sitt namn från kyrkbyn. Efterleden är
                        hem ’boplats; gård’. Förleden kan innehålla genitiv av ett forntida namn
                        på Slipån (Lannaån) vid kyrkbyn. Ett sådant ånamn, ett fsv. *Øtt(a) f., är inte entydigt men kan
                        snarast antas vara bildat direkt eller indirekt till verbet öka och åsyfta stark vattenökning i
                        Slipån eller i Rösjön, åns med sumpmark förbundna källsjö nedanför Mösseberg.  

                     
                        Öved sn,
                        Färs hd
                        Skåne.
                         (in) Øwit 1200-talet. – Socknen har sitt namn efter kyrkbyn. Det innehåller i förleden troligen
                        ö i betydelsen ’land vid vatten’ efter läget vid Vombsjön. Efterleden är fda. with ’skog’. Godset
                        Övedskloster vid kyrkan har sitt ursprung i ett under senare hälften av 1100-talet grundat
                        premonstratenskloster, vars egendom drogs in till danska kronan 1537 och senare förlänades till
                        olika adelsmän.  

                        
                           Övedskloster gods,
                           Öveds snFärs hd
                           Skåne.
                           Öved.  

                        
                           Överenhörna sn,
                           Selebo hd
                           Södermanland.
                            Hosaby Enhørne 1346. – Sockennamnet Överenhörna har utgått från bygdenamnet
                           Enhörna. Överenhörna ligger längre ut mot den öppna Mälaren än
                           Ytterenhörna socken. Vad som föranlett förleden Över är ovisst. Under
                           medeltiden kallades socknen också Husaby (husaby) med ett namn
                          lånat från kyrkbyn (numera Ekensberg).  

                           
                           Övergran sn,
                           Håbo hd
                           Uppland.
                            Yttergran.  

                           
                           Överhogdal sn,
                           Härjedalen.
                           Ytterhogdal.  

                        
                           Överhörnäs tätort,
                           Själevads sn
                           Ångermanland.
                            Öffuerhönesz 1546. – Tätorten har vuxit fram ur byn Överhörnäs. Över- syftar på att byn
                           ligger längre upp från havet i relation den numera försvunna bebyggelsen Främmerhörnäs.
                           Betydelsen av namnet Hörnäs, som omfattat båda byarna och troligen även nuvarande Högsnäs,
                           är oklar. Efterleden näs syftar sannolikt på ett näs som fanns på platsen när vattenståndet
                           var högre.  

                        
                           Överjärna sn,
                           Öknebo hd
                           Södermanland.
                           Järna.  

                           
                           Överkalix kn,
                           sn, tätort
                           Norrbotten.
                            – För tolkning av namnet se Kalix
                           och Nederkalix. På senare tid har namnet kommit i officiellt bruk för
                           tätorten Bränna. Detta namn, med betydelsen ’svedjeland’, har  ursprungligen åsyftat det låga
                           höjdparti där huvuddelen av tätorten är belägen. 

                        
                           Överlida tätort,
                           Överlida snkinds hd
                           Västergötland.
                            Öfra [Lida] 1567. – Tätorten är framvuxen kring en 1899 inrättad post- och järnvägsstation.
                           Den anlades på mark till gården Övre Lida (Övralida), som tillsammans med Yttre Lida (Yttralida)
                           bildade byn Lida (Lyaa 1542, Lida 1547). Övre och  Yttre betecknar här läge längre upp resp.
                           längre ned efter sjön Stora Hallången. Bynamnet syftar på läge på en lid (sluttning). Namnformen
                           Överlida tycks ha skapats vid stationernas tillkomst.  

                        
                           Överluleå sn,
                           Norrbotten.
                           Luleälven.  

                         
                           Överlännäs sn,
                           Ångermanland.
                            (De) Lenes 1344, (aff) Öfferlenes Sokne 1535. – Namnet är ursprungligen ett by-namn, vars
                           förled möjligen kan vara ett fornspråkligt *læ ’kulle, hög’. Efterleden är näs ’udde’.
                           Tillägget Över- syftar på att socknen ligger längre upp i Ångermanälven i förhållande till
                           Ytterlännäs.  

                        
                           Övernäs by,
                           Forsa sn
                           Hälsingland.
                           Näsviken.  

                        
                           Överselö sn,
                           Selebo hd
                           Södermanland.
                            Yfrasyla sokn 1381. – Sockennamnet (’det övre Selaö’) har utgått från önamnet fsv.
                           Sila (Selaön). Förleden Över åsyftar socknens läge i förhållande till
                           Ytterselö. Ett medeltida namn på socknen var Ulv(h)ildakirkia
                           (De Wluildækirkyu 1314?); detta namn, som ursprungligen tillkommit kyrkan, innehåller genitiv av
                           kvinnonamnet fsv. Ulfhild.  

                        

                           
                        
                     

                        
                     

                     

                        
                     
                     

                        
                     

                      
                        Överstjuktan sjö,
                        Sorsele sn
                        Lappland.
                         Juckt-träsk 1810. – Överstjuktan är den översta av de stora utvidgningarna av Juktån,
                        till vars namn sjönamnet är bildat. Sjöns umesamiska namn Bijjie Sjuktta innehåller bijjie-’över-,
                        övre’.  

                     
                        Övertjurbo härad hd,
                        Västmanland.
                        Yttertjurbo härad.  

                      
                        Övertornå kn,
                        sn, tätort,
                        Norrbotten.
                         – Namnet avser socknens nordliga läge i förhållande till Nedertorneå
                        socken. Socknens äldre namn Särkilax (Serkelax 1482) åsyftar en äldre kyrkplats vid en vik Särkilahti
                        ’Mörtviken’, nuvarande Haapakylänpuas. Efterleden lax är en försvenskning av fi. laksi, som är en
                        äldre form av lahti ’vik’. Som tätortsnamn har Övertorneå kommit i officiellt bruk under 1900-talet.
                        Byns äldre namn Matarengi, skrivet Matherengie 1539, är en svensk form av det fortfarande
                        gängse meänkieliska namnet Matarinki. Detta namn, som innehåller ändelse
                        -nki, har sannolikt samiskt ursprung, men en säker tolkning saknas.  

                      
                        Överum sn, tätort,
                        Norra Tjusts hd
                        Småland.
                         (j) Øfrarum 1390 (avser kyrkbyn). – Sockennamnet, som är övertaget från kyrkbyn, innehåller
                        komparativen övre och rum ’öppen plats’. Namnet är givet i relation till
                        Reverum i Lofta socken och syftar på platsens läge längre upp längs vattensystemet. Tätorten har
                        snarast namn efter järnvägsstationen Överum på Norsholm–Västervik–Hultsfreds järnväg, öppnad 1878–79.  

                     
                        Övraby sn,
                        Halmstads hd
                        Halland.
                        (in) Øffwerby 1464. – Sockennamnet är lånat från en nu försvunnen
                        bebyggelse på platsen för Halmstads första stadsläge vid Övraby kyrkoruin nära Nissan. Denna by hette
                        ursprungligen Halmstad. Namnet övertogs av staden och följde med vid stadens
                        flyttning på 1320-talet till Nissans mynning, varvid ett nytt namn Övraby skapades för den kvarvarande
                        bebyggelsen. Förleden är övre, här betecknande ’belägen uppströms’, efterleden fda. by ’stad’.  

                     
                        Övraby sn,
                        Ingelstads hd
                        Skåne.
                         (i) Øffræby 1422 (avser kyrkbyn). – Sockennamnet, som betyder ’den övre gården/byn’
                        (by ’gård; by’), är lånat från kyrkbyn. En intilliggande by heter Nedraby.  

                     
                        Övralid gods,
                        Västra Ny snAska hd
                        Österlötland.
                         Öffrelidh 1579. – Namnet innehåller lid ’sluttning’. Gården ligger på en mäktig sluttning. Förleden
                        Övra- särskiljer denna bebyggelse från ett Nedra Lid i samma socken.  

                        
                        Övre Blomsjön sjö,
                        Blomskogs snNordmarks hd
                        Värmland.
                        Blomskog.  

                      
                        Övre Fryken sjö,
                        Värmland.
                        Frykerud.  

                    
                        Övre Föret sjö,
                        Uppland.
                        Fyrisån.  

                     
                        Övre Gla sjö,
                        Gillbergs, Jösse och Nordmark hd
                        Värmland.
                         Öffwer Glaa Siön 1701. – Sjöns namn är givet i anslutning till namnet på den närliggande sjön
                        Stora Gla, med vilken den står i vattenförbindelse.  

                      
                        Övre Gunnarsjön sjö,
                        Stensele sn
                        Lappland.
                         Gunnarn.  

                     
                        Övre Gärdsjö by,
                        Rättviks sn
                        Dalarna.
                         Nedre Gärdsjö.  

                      
                        Övre Soppero tätort,
                        Kiruna stad
                        Lappland.
                         Soppero 1743. – Namnet Soppero är en meänkielisk form av nord-sam. Sohppar med oklar betydelse.
                        Övre (meänk. Yli-, sam. Badje-) har tillagts för att skilja orten från byn Nedre Soppero längre
                        ned vid Lainioälven.  

                      
                        Övre Ullerud sn,
                        Kils hd
                        Värmland.
                        (j) øffra Wllarø 1440. – Sockennamnet har samma språkliga ursprung som Nedre Ullerud;
                        kyrkan och prästgården i Övre Ullerud ligger ej långt från en ö i Klarälven.  

                       
                         Övre Vojakkala by,
                         Nedertorneå sn
                         Norrbotten.
                          Nedre Vojakkala.  

                      
                         Öxabäck sn, tätort
                         Marks hd
                         Västergötland.
                         Öxzäbeckä (genitiv) 1528. – Socknen har fått sitt namn från gården Öxabäck (Stommen,
                         Stommen), som ligger vid ett vattendrag mellan Sävsjö och Öxasjön.
                         Det är ovisst om elementet Öxa-, som innehåller fornsvensk genitiv pluralis av djurbeteckningen
                         oxe, äldst har ingått i bäckens namn eller i namnet Öxasjön. Tätorten har vuxit fram i anslutning
                         till sockenkyrkan.  

                      
                        Öxnered stationssamhälle,
                        Vänersborgs stad
                        Västergötland.
                         Öxnarid 1546. – Samhället är framvuxet ur en by. I förleden ingår antingen fsv. gen. pl. yxna av
                        ordet oxe eller en likljudande genitivform av ett äldre namn på Öxneredssjön, fsv. *Yxne
                        (jfr Öxen Lacus 1654). Om sjönamnet också hör ihop med ordet oxe eller ska tolkas på annat sätt
                        är oklart. Efterleden i Öxnered är ryd ’röjning’.  

                      
                        Öxnevalla sn,
                        Marks hd
                        Västergötland.
                         Yxnewallæ sooghn 1393. – Socknen har sannolikt fått sitt namn från en bebyggelse vid kyrkan.
                        Namnet innehåller snarast en äldre fornsvensk genitiv pluralis yxna av djurbeteckningen oxe
                        och vall ’slät, gräsbevuxen mark’, men förleden kan också tänkas innehålla ett gammalt ånamn
                        på *Yxn- ’vattendraget där oxar håller till’, som en gång använts om Öxnevallabäcken vid kyrkan.  
                  

                     
                        

                           
                        
                     

                        
                     
                     

                        
                     
                     

                        
                     

                     Litteraturförteckning
                     Här förtecknas ett urval av den litteratur som översiktligt  behandlar ortnamn eller ortnamnstyper i Sverige eller  delar av landet samt principiella ortnamnsfrågor. En utförligare bibliografi för litteratur fram till 1988 finns hos Bengt Pamp, Ortnamnen i Sverige. 5 uppl. (1988).

                     Förkortningar för ofta citerad litteratur

                     NoB = Namn och bygd. Tidskrift för nordisk ortnamnsforskning 1–. 1913 ff.

                     OUÅ = Ortnamnssällskapets i Uppsala årsskrift. 1936 ff.

                     SOÅ = Sydsvenska ortnamnssällskapets årsskrift. 1925 2008.   1. Översiktligt och principiellt  Agertz, Jan, Germanic *hulta as a toponymic element. I:  Proceedings of the 21st International Congress of Onomastic Sciences. Uppsala 19–24 August 2002. 2. Ed. Eva  Brylla &amp; Mats Wahlberg in collaboration with Lars-Erik Edlund. Uppsala 2006. S. 5–11.

                     Alfvegren, Lars, r-genitiv och are-komposition. Formhisto risk undersökning på grundval av svenska dialekter och  ortnamn. Uppsala 1958. (Skrifter utg. av Kungl. Gustav  Adolfs Akademien 32. Studier till en svensk ortnamnsat las 10.)

                     Ambrosiani, Björn, -tuna-namnen i Mellansverige. Järnål dersbildningar och medeltida uppkallelsenamn? I: NoB  98 (2010). S. 5–19.

                     Andersson, Thorsten, Al- i ortnamn. I: NoB 95 (2007). S.  5–13.

                      Alsta, Alvastra, Ostra. I: NoB 100 (2012). S. 27–59.  

                      Bebyggelsenamn givna efter fornlämningar. I: Bebyg gelsers og bebyggelsesnavnes alder. NORNAs niende sym posium i København 25–27 oktober 1982. Red. af Vibeke  Dalberg m.fl. Uppsala 1984. (NORNA-rapporter 26.) S.  295–319.  

                      Distriktsbeteckningen hund än en gång. I: NoB 101  (2013). S. 205–06.  

                      Eigennamen als erstes Glied nordischer Ortsnamen.  Stamm- und Genitivkomposition. I: NoB 67 (1979). S.  123–46.  

                      Etymologins ställning inom namnforskningen – en  överblick. I: Etymologiens plass i navneforskningen.  Rapport fra NORNAs 39. symposium i Halden 11.–13. mai  2010. Red. av Ole-Jørgen Johannessen &amp; Tom Schmidt.  Uppsala 2011. (NORNA-rapporter 87.) S. 9–29.  

                      Folk – fylki, kind – *kindi. I: Namn från land och stad  (se detta). S. 7–16.  

                      Folk i Norden. I: Thule. Kungl. Skytteanska samfundets  årsbok 2010. S. 33–44.  

                      Från Svethiudh till Svearike ur språklig synvinkel. I:  Namnens dynamik. Utvecklingstendenser och drivkrafter  inom nordiskt namnskick (se detta). S. 53–76.  

                      Det förkristna ordet socken i Norden. I: NoB 80 (1992).   S. 115–19.  

                      Germanisch Hof – Hügel, Hof, Heiligtum. I: Sprache und  Recht. Beiträge zur Kulturgeschichte des Mittelalters.  Festschrift für Ruth Schmidt-Wiegand zum 60. Geburts- tag. Hrsg. von K. Hauck m. fl. Berlin–New York 1986. S.  1–9.  

                      Germanisch in Skandinavien im Lichte der Ortsnamen.  I: Runica – Germanica – Mediaevalia. Hrsg. von Wilhelm  Heizmann &amp; Astrid van Nahl. Berlin–New York 2003. (Er- gänzungsbände zum Reallexikon der germanischen Al- tertumskunde 37.) S. 1–8.  

                      De germanska -ingi-namnen. I: NoB 94 (2006). S. 5–13.  

                      Haupttypen sakraler Ortsnamen Ostskandinaviens. I:  Der historische Horizont der Götterbild-Amulette aus der  Übergangsepoche von der Spätantike zum Frühmittelal- ter. Bericht über das Colloquium vom 28.11.–1.12.1988  in der Werner-Reimers-Stiftung, Bad Homburg. Hrsg. von  Karl Hauck. Göttingen 1992. (Abhandlungen der Akade- mie der Wissenschaften in Göttingen. Philologisch-histo- rische Klasse 3. Folge 200.) S. 241–56.  

                      Hund och hundare i Mälarlandskapen. I: NoB 98 (2010).  S. 143–44.  

                      Hund, hundare och härad från språklig synpunkt. I:  Bebyggelsehistorisk tidskrift 4 (1982). S. 52–66.  

                      Kind som ortnamnselement. I: NoB 88 (2000). S. 43–51.  

                      Kultplatsbeteckningar i nordiska ortnamn. I: Sakrale  navne. Rapport fra NORNAs sekstende symposium i Gil- leleje 30.11.–2.12.1990. Red. af Gillian Fellows-Jensen &amp;  Bente Holmberg. Uppsala 1992. (NORNA-rapporter 48.) S.  77–105.  

                      Landschaften – Stämme – Reiche. Sprachliche Zusam menhänge in altnordischer Zeit. I: Völkernamen – Län dernamen – Landschaftsnamen. Protokoll der gleichna- migen Tagung im Herbst 2003 in Leipzig. Hrsg. von Ernst  Eichler, Heinrich Tiefenbach &amp; Jürgen Udolph. Leipzig  2004. (Onomastica Lipsiensia 2.) S. 9–32.  

                      Litterära ortnamn. I: SOÅ 1972. S. 3–20.  

                      Namnforskningen inför 2000-talet. I: Namn gjennom  2000 år – namn i år 2000. Red. av Kristin Bakken &amp; Åse  Wetås. Oslo 2000. (Den 9. nasjonale konferansen i nam negransking. Blindern 11.–12. mai 2000.) S. 11–30.  

                      Norden och det forna Europa. Några synpunkter på ort- namnens ålder och samband. I: NoB 60 (1972). S. 5–58.  

                      Der nordgermanische Sprachzweig. I: Altertumskunde  – Altertumswissenschaft – Kulturwissenschaft. Erträge  und Perspektiven nach 40 Jahren Reallexikon der germa nischen Altertumskunde. Hrsg. von Heinrich Beck, Dieter  Geuenich &amp; Heiko Steuer. Berlin–Boston 2012. (Ergän zungsbände zum Reallexikon der germanischen Alter tumskunde 77.) S. 215–244.  

                      Nordische Ortsnamen aus germanischer Perspektive. I:  Onoma 37 (2002). S. 95–120.  

                      Nordische und kontinentalgermanische Orts- und Personennamenstruktur in alter Zeit. I: Nordwestgermanisch. Hrsg. Edith Marold
                        &amp; Christiane Zimmermann. Berlin– New York 1995. (Ergänzungsbände zum
                        Reallexikon der germanischen Altertumskunde 13.) S. 1–39.  

                        
                           
                        

                     
                        
                     

                     
                        
                     

                     
                        
                     

   Nordiska bebyggelsenamn ur språklig synvinkel. I: NoB 103 (2015).
                              S. 9–34. 

   Olika egennamnskategorier – förenande och särskiljande drag. I:
                              Övriga namn. Handlingar från NORNA:s nittonde symposium i Göteborg 4–6
                              december 1991. Red. av Kristinn Jóhannesson, Hugo Karlsson &amp; Bo
                              Ralph. Uppsala 1994. (NORNA-rapporter 56.) S. 15–42. 

   Om ortnamnssuffixet -str-. I: NoB 63 (1975). S. 143–63. 

   Onomastiska grundfrågor. I: Den ellevte nordiske
                              navneforskerkongressen. Sundvollen 19.–23. juni 1994. Red. av
                              Kristoffer Kruken. Uppsala 1996. (NORNA-rapporter 60.) S. 15–41.
                           

   The origin of the tuna-names reconsidered. I: People and places
                              in northern Europe 500–1600. Essays in honour of Peter Hayes Sawyer.
                              Ed. by Ian Wood &amp; Niels Lund. Woodbridge 1991. S. 197–204.
                           

   Ortnamn på -inge. I: Språken i Sverige (se detta). S. 83.
                           

   Ortnamn på -tuna. I: Språken i Sverige (se detta). S. 88.
                           

   Orts- und Hofnamen (2. Skandinavien). I: Reallexikon der
                              germanischen Altertumskunde 22. 2003. Berlin. S. 282–295. 

   Orts- und Personennamen als Aussagequelle für die altgermanische
                              Religion. I: Germanische Religionsgeschichte. Quellen und
                              Quellenprobleme. Hrsg. von Heinrich Beck, Detlev Ellmers &amp; Kurt
                              Schier. Berlin–New York 1992. (Ergänzungsbände zum Reallexikon der
                              germanischen Altertumskunde 5.) S. 508–40. 

   Ortsnamen als erstes Glied nordischer Ortsnamen. Stamm- und
                              Genitivkomposition. I: Proceedings of the Thirteenth International
                              Congress of Onomastic Sciences, Cracow, August 21–25, 1978. 1. Ed.
                              Kazimierz Rymut. Wrocław 1981. S. 101–07. 

   Rekonstruktion nichtproprialer Wörter aus Orts- und
                              Personennamen. Möglichkeiten und Grenzen. I: Probleme der
                              Rekonstruktion untergegangener Wörter aus alten Eigennamen (se detta).
                              S. 11–24. 

  Die schwedischen Bezirksbezeichnungen hund und hundare. Ein
                              Beitrag zur Diskussion einer germanischen Wortfamilie. I:
                              Frühmittelalterliche Studien 13 (1979). S. 88–124. 

   Die Suffixbildungen in der altgermanischen Toponymie. 

  I: Suffixbildungen in alten Ortsnamen (se detta). S. 13–26. 

   Svenska häradsnamn. Uppsala–Köpenhamn 1965. (Nomina Germanica
                              14.) 

   Svethiudh, det svenska rikets kärna. I: NoB 92 (2004). 

   5–18. 

   Svethiudh arkeologiskt förankrat. I: NoB 93 (2005). S. 13–15.
                           

  Tuna-problem. I: NoB 56 (1968). S. 88–124. 

  Behövs en ortnamnslag? Handlingar från ett endagssymposium i Uppsala den 20
                        april 1994. Red. av Eva Brylla. Uppsala 1995. (Skrifter utg. genom
                        Ortnamnsarkivet i 

  Uppsala. Serie B. Meddelanden 10.) 

  Brink, Stefan, Absolut datering av bebyggelsenamn. I: Bebyggelsers og
                        bebyggelsesnavnes alder. NORNAs niende symposium i København 25–27 oktober
                        1982. Red. af Vibeke Dalberg m.fl. Uppsala 1984. (NORNA-rapporter 26.) S.
                        18–66. 

  — Ett bidrag till onomastisk teori. Bosättningsonomastik. 

  I: NoB 77 (1989). S. 23–32. 

   The formation of the Scandinavian parish, with some remarks
                              regarding the English impact on the process. I: The community, the
                              family and the saint. Patterns of power in early medieval Europe.
                              Selected proceedings of the international medieval congress,
                              University of Leeds 4–7 July 1994, 10–13 July 1995. Ed. by Joyce Hill
                              &amp; Mary Swan. Turnhout 1998. (International medieval research 4.)
                              S. 19–44. 

   Forntida vägar. I: Bebyggelsehistorisk tidskrift 39 (2000). S.
                              23–59. 

   Har vi haft ett kultiskt *al i Norden? I: Sakrale navne. Rapport
                              fra NORNAs sekstende symposium i Gilleleje 30.11.–2.12.1990. Red. af
                              Gillian Fellows-Jensen &amp; Bente Holmberg. Uppsala 1992.
                              (NORNA-rapporter 48.) S. 107– 

  21. 

   How universe was the Old Norse religion? I: Learning and
                              understanding in the Old Norse world. Essays in honour of Margaret
                              Clunies Ross. Ed.: Judy Quinn, Kate Heslop &amp; Tarrin Wills.
                              Turnhout 2007. S. 105–36. 

   Iakttagelser rörande namnen på -hem i Sverige. I: Heidersskrift
                              til Nils Hallan på 65-årsdagen 13. desember 1991. Red. av Gulbrand
                              Alhaug, Kristoffer Kruken &amp; Helge Salvesen. Oslo 1991. S. 66–80.
                           

   Nordens husabyar – unga eller gamla? I: Et hus med mange rom.
                              Vennebok til Bjørn Myhre på 60-årsdagen. Red.: Ingrid Fuglestvedt,
                              Terje Gansum &amp; Arnfrid Ogedal. Bind B. Stavanger 1999.
                              (AmS-Rapport 11 B.) S. 283–91. 

   Ortnamn på -hem. I: Språken i Sverige (se detta). S. 87. 

   Personnamn i de nordskandinaviska staðir-namnens förleder. I:
                              Personnamn i stadnamn. Artikkelsamling frå NORNAs tolvte symposium i
                              Trondheim 14.–16. mai 1984. Red. av Jørn Sandnes &amp; Ola Stemshaug.
                              Trondheim 1986. (NORNA-rapporter 33.) S. 49–65. 

   Political and social structures in early Scandinavia. A
                              settlement-historical pre-study of the central place. I: Tor.
                              Tidskrift för arkeologi 28 (1996). S. 235–81. 

   Political and social structures in early Scandinavia 2. Aspects
                              of space and territoriality – the settlement district. I: Tor.
                              Tidskrift för arkeologi 29 (1997). S. 389– 

  437. 

   Sockenbildning och sockennamn. Studier i äldre territoriell
                              indelning i Norden. Uppsala 1990. (Acta Academiae Regiae Gustavi
                              Adolphi 57. Studier till en svensk ortnamnsatlas 14.) 

  Var står onomastiken idag? En epistemologisk betraktelse. I: Namn
                              og nemne. Tidsskrift for norsk namnegransking 9–10 (1992–93). S. 7–29.
                           

  Brink, Stefan, Korhonen, Olavi &amp; Wahlberg, Mats, Bebyggelsenamn. I:
                        Kulturminnen och kulturmiljövård. Tema-red.: Klas-Göran Selinge. Stockholm
                        1994. (Sveriges nationalatlas.) S. 134–45. 

  

  

  

  

  Brylla, Eva, Singular ortnamnsböjning i fornsvenskan. Starkt böjda namn med
                        utgångspunkt från sörmländskt material. Uppsala 1987. (Skrifter utg. genom
                        Ortnamnsarkivet i Uppsala. Serie B. Meddelanden 6.) 

  Bucht, Torsten, Ortnamn innehållande lunger, lung. I: NoB 39 (1951). S.
                        1–21. 

  Busetnadsnamn på staðir. Rapport frå NORNAs 33. symposium på Utstein kloster
                        7.–9. mai 2004. Red. av Inge Særheim, Per Henning Uppstad &amp; Åse Kari
                        Hansen Wagner. Uppsala 2006. (NORNA-rapporter 81.) 

  Calissendorff, Karin, Svenska ortnamn. 3 uppl. Stockholm 1981. (Känn ditt
                        land 2.) 

  Dam, Peder, De nordiske -torper. Bebyggelseshistoriske studier af
                        navnetypens kronologi. I: Norræn nöfn – Nöfn á Norðurlöndum. Hefðir og
                        endurnýjun. Nordiska namn 

  – Namn i Norden. Tradition och förnyelse. Handlingar från den Fjortonde
                        nordiska namnforskarkongressen i Borgarnes 11–14 augusti 2007. Red. av
                        Guðrún Kvaran. Uppsala 2008. (NORNA-rapporter 84.) S. 75–100. 

  De Geer, Eric &amp; Wande, Erling, Sjöar med finska namn i Sverige och
                        Finland. I: Namn i flerspråkiga och mångkulturella miljöer. Handlingar från
                        NORNA:s 36:e symposium i Umeå 16–18 november 2006. Red. Lars-Erik Edlund
                        &amp; Susanne Haugen. Umeå 2009. (NORNA-rapporter 83. Nordsvenska 16.
                        Kulturens frontlinjer 56.). S. 118–36. 

  En diskussion om sta-namnen. Förhandlingar vid symposium i Lund 1963 utg. av
                        Gösta Holm. Lund 1967. (Lundastudier i nordisk språkvetenskap. Serie A 18.) 

  Edlund, Lars-Erik, Om valv i nordiska ortnamn. I: NoB 98 (2010). S. 21–37. 

   Ortnamnens betydelse för den ljudhistoriska forskningen. I: Saga
                              och sed 2002. S. 133–38. 

   Ortnamnsforskning och historieforskning. Några erfarenheter från
                              ett nordligt perspektiv. I: Namnegransking som studie- og
                              undervisningsfag. Red. av Kristin Bakken. Oslo 1997. (Den 8. nasjonale
                              konferensen i namnegransking. Blindern 22. november 1996.) S. 41–82.
                           

   Recension av Gösta Holm, De nordiska anger-namnen. I: NoB 82
                              (1994). S. 145–51. 

  Ejder, Bertil, Fagerhult och andra nordiska ortnamn på Fager-. I:
                              Festgabe für Otto Höfler zum 75. Geburtstag. Herausgeber Helmut
                              Birkhan. Wien &amp; Stuttgart 1976. (Philologica Germanica 3.) S.
                              182–89. 

   Något om namnen på våra slott och herrgårdar. I: OUÅ 1950. S.
                              19–34. 

   Ryd och rud. Lund 1979. (Skrifter utg. genom Dialekt- 

  och ortnamnsarkivet i Lund 2.) Ekenvall, Verner, Hester, heister, heester,
                        hêtre. Ett gen

  mäle. I: NoB 33 (1945). S. 11–21. 

  Elmevik, Lennart, Den fornnordiska gudavärlden speglad i
                                 ortnamnen. I: Kungl. Vitterhets Historie och Antikvitets Akademiens
                                 årsbok 2007. S. 151–64. 

  Höra och Fridene. Till tolkningen av ett par svenska vinnamn
                                 och något om grundbetydelsen hos namnelementet. I: Namn.
                                 Hyllningsskrift till Eva Brylla den 1 mars 2004 (se detta). S.
                                 27–34. 

   Das nordische Ortsnamenelement vin ‘Weide’ und die
                                 indogermanischen Wurzeln *uen-, *uenH-. I: Orientalica Suecana
                                 51–52 (2002–03). S. 125–28. 

   Nyare undersökningar av de svenska ortnamnen på -lösa. En
                                 kritisk översikt. I: NoB 59 (1971). S. 15–36. 

  Några tankar om ortnamnselementen -vin och –lösa. I: NoB 102
                                 (2014). S. 217–20. 

   Om förlederna i några ortnamn på -lev, -löv. I: SOÅ 1979.
                              

   68–84. 

   Om ortnamnselementen -sta(d) och -lösa. I: NoB 88 (2000). S.
                                 69–87. 

   Om ortnamnselementet -lösa än en gång. I: NoB 90 (2002). S.
                                 37–43. 

   Ordskatten i den svenska ortnamnsskatten. I: Folkmåls-studier
                                 41 (2002). S. 79–88. 

   Ortnamn på -lösa. I: Språken i Sverige (se detta). S.85.
                              

   Ortnamn på -sta(d). I: Språken i Sverige (se detta). S. 82.
                              

   Ortnamnselementet fornnordiskt -staðir – innebörd och
                                 ursprung. I: Vikingetidens sted- og personnavne. Rapport fra NORNAs
                                 22. symposium i København 14.–16. januar 1993. Red. af Gillian
                                 Fellows-Jensen &amp; Bente Holm-berg. Uppsala 1994.
                                 (NORNA-rapporter 54.) S. 113–25. 

   Rekonstruktion von Wörtern aus Ortsnamen. I: Probleme der
                                 Rekonstruktion untergegangener Wörter aus alten Eigennamen (se
                                 detta). Uppsala 2010. S. 25–35. 

   Sjönamnet Skagern och en norsk och svensk -vinnamnsgrupp. I:
                                 OUÅ 2009. S. 11–18. 

  Svenska ortnamn med förleden Frö-. I: Ortnamn i språk och
                                 samhälle (se detta). S. 107–15. 

   En svensk ortnamnsgrupp och en hednisk prästtitel. I: OUÅ
                                 2003. S. 68–78. 

   Till diskussionen om ett sakralt *al i nordiska ortnamn.
                              

  I: Namenwelten. Orts- und Personennamen in historischer Sicht (se detta).
                           S. 38–56. 

   Vad betyder ortnamnselementet -stad? I: NoB 102 (2014). S.
                                 41–49. 

   Vad betyder tuna? Några nedslag i en lång debatt. I: Den
                                 ellevte nordiske navneforskerkongressen. Sundvollen 19.–23. juni
                                 1994. Red. av Kristoffer Kruken. Uppsala 1996. (NORNA-rapporter
                                 60.) S. 43–57. 

  Ericsson, Alf, Franzén, Gert &amp; Strid, Jan Paul, Gårdar utan namn?
                           »Pluralitet» i namnskick och bebyggelse. I: NoB 98 (2010). S. 65–92. 

  Falck-Kjällquist, Birgit, On fishermen’s naming of their fishing places.
                           I: Namenwelten. Orts- und Personennamen in historischer Sicht (se detta).
                           S. 57–75. 

  

  

  

  

   Ortnamn längs E4:an. Stockholm 1986. 

  Fellows-Jensen, Gillian, Hastings, Nottingham, Mucking and
                              Donnington. A survey of research into ing-formations in England. I:
                              NoB 84 (1996). S. 43–60. 

   Old English sōcn ‘soke’ and the parish in Scandinavia. I: NoB 88
                              (2000). S. 89–106. 

  Franzén, Gösta, Sverige. I: Nordisk kultur 5. Stedsnavn. Utg. av Magnus
                        Olsen. Stockholm–Oslo–København 1939. 

  S. 124–71. 

  Fridell, Staffan, Askaken och Åskaken. En västsvensk-norsk sjönamnsgrupp. I:
                        OUÅ 2009. S. 19–37. 

  — -löv-namnens nordgräns. I: NoB 96 (2008). S. 83–87. 

   Nybyli. I: NoB 101 (2013). S. 103–114. 

   Nordiska inbyggarbeteckningar. En kortfattad kritisk översikt. I:
                              NoB 83 (1995). S. 139–50. 

   Ortnamn i stilistisk variation. Uppsala 2006. (Acta Academiae
                              Regiae Gustavi Adolphi 95.) 

   Ortnamn på -måla. I: Språken i Sverige (se detta). S. 93 

   Ortnamn på -ryd, -red, -röd, -rud och -råd. I: Språken i Sverige
                              (se detta). S. 91. 

  Ryd, röjningar och rösen. I: Oluf Rygh. Rapport fra symposium på
                              Stiklestad 13.–15. mai 1999. Red. af Berit Sandnes m.fl. Uppsala 2000.
                              (NORNA-rapporter 70 B.) S. 67–74. 

   Sjönamn på -lången i Sverige. I: NoB 92 (2004). S. 19– 

  48. 

   Skeen. I: NoB 98 (2010). S. 148–50. 

   Stilistisk variation i ortnamn. I: Namn – en spegel av samhället
                              förr och nu (se detta). S. 94–101. 

   Stilvariation hos torp-namn. I: Torp som ortnamn och bebyggelse
                              (se detta). S. 23–30. 

  Fries, Sigurd, Namn på -böte. I: Studier i nordisk filologi 67
                              (1987). S. 161–68. 

   Om -sen i svenska sjönamn av typen Löfsen, Tansen. I: Studier i
                              nordisk filologi 65 (1984). S. 63–71. 

   Vad betecknar ortnamnsefterleden -rum? I: Nordiska studier i
                              filologi och lingvistik. Festskrift tillägnad Gösta Holm på
                              60-årsdagen den 8 juli 1976. Red.: Lars Svensson, Anne Marie
                              Wieselgren &amp; Åke Hansson. Lund 1976. 

   122–26. 

  Från sjö till hav. Namn- och ordstudier tillägnade Birgit Falck-Kjällquist.
                        Red. Maria Löfdahl, Fredrik Skott &amp; Lena Wenner. Göteborg 2010. 

  Garlén, Claes &amp; Mattisson, Ann-Christin, Svenska ortnamn 

  – uttal och stavning. Under medverkan av Leif O. Nilsson. Stockholm 1991. 

  God ortnamnssed. Ortnamnsrådets handledning i namnvård. Gävle 2001.
                        (LMV-rapport 2001:4. Ortnamn och namnvård 6.) 

  Gräslund, Bo, Om relationen mellan arkeologi och ortnamnsforskning. Med en
                        diskussion om ägonamn, plurala bebyggelsenamn och begreppet gård. I: NoB 98
                        (2010). S. 45–63. 

  — Äldre ortnamn och forntida bebyggelse. I: OUÅ 2004. S. 11–38. Hald,
                        Kristian, De danske Stednavne paa -um. København 1942. Harsson, Margit,
                        Leksikon over norske rud-namn frå mellomalderen. Oslo 2010. 

  Hedblom, Folke, De svenska ortnamnen på säter. En namngeografisk
                        undersökning. Uppsala 1945. (Skrifter utg. av Kungl. Gustav Adolfs Akademien
                        13. Studier till en svensk ortnamnsatlas 2.) 

  Hellberg, Lars, Aktuell forskning om tuna-namnen 1–5. I: Uppländska
                        namnstudier (se avd. 3, Uppland). S. 30–42. 

  — De finländska karlabyarna och deras svenska bakgrund. 

  I: Studier i nordisk filologi 65 (1984). S. 85–106. 

  — Inbyggarnamn på karlar i svenska ortnamn 1. Uppsala 1950. (Skrifter utg.
                        av Kungl. Gustav Adolfs Akademien 

  21:1. Studier till en svensk ortnamnsatlas 6:1.) 

   Om språklig och saklig ortnamnsforskning. Erinringar i anledning
                              av de sakkunniges utlåtanden rörande ledigförklarade professorsämbetet
                              i nordiska språk, särskilt ortnamnsforskning, vid Uppsala universitet.
                              Uppsala 1960. 

   Ortnamnen och den forntida sveastaten. Presentation av ett
                              forskningsprojekt. I: NoB 101 (2013). S. 9–31. 

   Plural form i äldre nordiskt ortnamnsskick. Uppsala 1960.
                              (Uppsala universitets årsskrift 1960:1.) 

  Helleland, Botolv, Place-name care and standardization in the Nordic
                              countries. I: Onoma 37 (2002). S. 325–56. 

  Hellquist, Elof, Studier öfver de svenska sjönamnen, deras härledning
                              ock historia 1–6. Stockholm 1903–06. (Bidrag till kännedom om de
                              svenska landsmålen ock svenskt folkliv 20:1–6.) 

  Holm, Gösta, De germanska sta-namnens uppkomst och de nordiska
                              sta-namnens pluralitet. Förslag till problemens lösning. I: NoB 81
                              (1993). S. 33–47. 

   De nordiska anger-namnen. Lund 1991. (Det Norske
                              Videnskaps-Akademi. 2. Hist.-Filos. Klasse. Skrifter. Ny serie 18.)
                           

   Ortnamnselementet fornnordiskt -staðir – innebörd och 

  

  

  

  

  ursprung. I: NoB 87 (1999). S. 43–46. 

   Plurala ortnamn. I: Arkiv för nordisk filologi 105 (1990).
                           

   181–88. 

   Uppkomsten av de germanska ortnamnen på sta, staðir, sted, stead,
                              stetten osv. I: Oluf Rygh. Rapport fra symposium på Stiklestad 12.–15.
                              mai 1999. Red. av Berit Sandnes, Jørn Sandnes, Ola Stemshaug &amp;
                              Lars F. Stenvik. Uppsala 2000. (NORNA-rapporter 70 B.) S. 131–40.
                           

  Holmberg, Bengt, Tomt och toft som appellativ och ortnamnselement. Uppsala
                        1946. (Skrifter utg. av Kungl. Gustav Adolfs Akademien 17. Studier till en
                        svensk ortnamnsatlas 4.) 

  Holmberg, Karl Axel, De svenska tuna-namnen. Uppsala 1969. (Acta Academiae
                        Regiae Gustavi Adolphi 45. Studier till en svensk ortnamnsatlas 12.) 

  Hovda, Per, Vin II. I: Kulturhistoriskt lexikon för nordisk medeltid 20. Sp.
                        77–85. 

  Jansson, Valter, Nordiska vin-namn. En ortnamnstyp och dess historia.
                        Uppsala–København 1951. (Skrifter utg. av Kungl. Gustav Adolfs Akademien 24.
                        Studier till en svensk ortnamnsatlas 8.) 

  Jonsson, Hans, Nordiska ord för vattensamling. Lund 1966. (Lundastudier i
                        nordisk språkvetenskap 16.) 

  Jørgensen, Bent, Retrospektion. Slutning om ældre bebyggelsesforhold på
                        grundlag af yngre navnemateriale. I: NoB 103 (2015). S. 35–51. 

  Kraft, John, Labyrintnamn – från Troja till Trelleborg. I: SOÅ 1986. S.
                        8–72. 

  Kulturhistoriskt lexikon för nordisk medeltid från vikingatid till
                        reformationstid 1–22. Malmö 1956–78. [Innehåller bl.a. artiklar om olika
                        slags ortnamn och om vanliga ortnamnselement.] 

  Langenfelt, Gösta, Namnproblem i de svenska städerna. Stockholm 1939.
                        (Svenska stadsförbundet 18.) 

  Leibring, Katharina, Names of early Swedish ironworks— landmarks of
                        forgotten production. I: Names in commerce and industry. Past and present.
                        Ed. Ludger Kremer &amp; Elke Ronneberger-Sibold. Berlin 2007. S. 391–99. 

  Lindberg, Carl, Terrängordet köl (käl, kielas). En betydelsehistorisk och
                        geografisk undersökning. Uppsala 1941. 

  — Terrängordet köl:s betydelseutveckling. I: NoB 38 (1950). S. 71–82. 

  Linde, Gunnar, Studier över de svenska sta-namnen. Uppsala 1951. (Skrifter
                        utg. av Kungl. Gustav Adolfs Akademien 26. Studier till en svensk
                        ortnamnsatlas 9.) 

  Lindroth, Hjalmar, De nordiska ortnamnen på -rum. Språklig och
                        bebyggelsehistorisk undersökning. Göteborg 1916. (Göteborgs Kungl.
                        Vetenskaps och Vitterhetssamhälles handlingar. Fjärde följden. 18.) 

  Ljunggren, K. G., Köping, Köpinge och Kaupangr. I: NoB 25 (1937). S.
                              99–129. 

  Om ortnamnselementet hester’s utbredning. I: NoB 50 (1962). S.
                              163–72. 

   Till frågan om ortnamnselementet hester’s utbredning i 

  Norden. I: SOÅ 1969. S. 3–35. 

  Lundahl, Ivar, Lojsta, Lövsta och -lösa. I: NoB 41 (1953). S. 68–74. 

   Om förhållandet mellan ortnamn och inbyggarnamn i de
                                 forngermanska språken, företrädesvis de fornnordiska. I: NoB 25
                                 (1937). S. 17–87. 

   Ordet stom och gårdnamnet Stommen samt förhållandet mellan
                                 sockennamn och gårdnamn i Västergötland, Dalsland och Värmland. I:
                                 NoB 33 (1945). S. 162–70. 

   Studier över de nordiska, särskilt de svenska ortnamnen på lös
                                 och lösa. I: NoB 39 (1951). S. 32–86. 

  Löfdahl, Maria, Serien Ortnamnen i Göteborgs och Bohus län som
                           organisation, forskarskola och modell. I: NoB 92 (2004). S. 81–103. 

  Mattisson, Ann-Christin, Elementet hus i medeltida nordiska borgnamn. I:
                           Studier i nordisk filologi 63 (1982). S. 17–37. 

  Moberg, Lennart, Nordiska ortnamn på Vin-. I: NoB 37 (1949). S.
                                 113–53. 

  och samhälle (se detta). S. 171–80. Modéer, Ivar, Böte. I: NoB 27
                                 (1939). S. 87–104. 

   Färdvägar och sjömärken vid Nordens kuster. Namntolkningar.
                                 Uppsala … 1936. (Arbeten utg. med understöd av Vilhelm Ekmans
                                 universitetsfond, Uppsala 45.) 

   Hester. I: NoB 31 (1943). S. 13–27. 

  Hester och skog i sydsvenska ortnamn. I: NoB 34 (1946).
                              

   15–23. 

   Namn- och ordgeografiska studier. Uppsala 1937. (Uppsala
                                 universitets årsskrift 1937:12.) 

   Skeppsnamn och skärgårdsnamn. Stockholm 1956. 

  Till böte-namnens historia. I: NoB 29 (1941). S. 134–49.
                              

  Namenwelten. Orts- und Personennamen in historischer Sicht. Hrsg. von
                           Astrid van Nahl, Lennart Elmevik &amp; Stefan Brink. Berlin–New York
                           2004. (Ergänzungsbände zum Reallexikon der germanischen Altertumskunde
                           44.) 

  Namn – en spegel av samhället förr och nu. Red. Staffan Nyström. Uppsala
                           2010. (Ord och stil. Språkvårdssamfundets skrifter 41.) 

  Namn från land och stad. Hyllningsskrift till Mats Wahlberg 25 maj 2008.
                           Red. av Eva Brylla &amp; Svante Strandberg. Uppsala 2008. (Namn och
                           samhälle 21.) 

  Namn. Hyllningsskrift till Eva Brylla 1 mars 2004. Red. av Svante
                           Strandberg, Mats Wahlberg &amp; Björn Heinrici. Uppsala 2004. (Namn och
                           samhälle 15.) 

  Namn och bygd. Tidskrift för nordisk ortnamnsforskning 1–. 1913 ff. 

  Namn och mångkultur – flerspråkiga miljöer och kulturella influenser.
                           Föredrag vid Ortnamnssällskapets i Uppsala 70-årssymposium 21–22 oktober
                           2006. Utg. av Ortnamnssällskapet i Uppsala i samarbete med Institutet för
                           språk och folkminnen. Red. av Katharina Leibring, Staffan Nyström &amp;
                           Mats Wahlberg. Uppsala 2007. 

  

  

  

  

  Namn och runor. Uppsalastudier i onomastik och runologi till Lennart Elmevik
                        på 70-årsdagen 2 februari 2006. Red. av Lena Peterson, Svante Strandberg
                        &amp; Henrik Williams. Uppsala 2006. (Namn och samhälle 17.) 

  Namnens dynamik. Utvecklingstendenser och drivkrafter inom nordiskt
                        namnskick. Handlingar från den trettonde nordiska namnforskarkongressen i
                        Tällberg 15–18 augusti 2003. Red. av Staffan Nyström. Uppsala 2005.
                        (NORNArapporter 80.) 

  Nationalencyklopedin 1–20. Höganäs 1989–96. 

  Navnemiljøer og samfund i jernalder og vikingetid. Rapport fra NORNAs 38.
                        symposium i Ryslinge 12.-15. maj 2009. Red. af Lisbeth Eilersgaard
                        Christensen &amp; Bent Jørgensen. Uppsala 2011. (NORNA-rapporter 86.) 

  Nes, Oddvar: Recension av Gösta Holm, De nordiska anger-namnen. I: Namn og
                        nemne. Tidsskrift for norsk namnegransking 9–10 (1992–93). S. 99–107. 

  —*angr. I: Norsk stadnamnleksikon. 4. utgåva. Red. av Jørn Sandnes og Ola
                        Stemshaug. Oslo 1997. S. 73 f. 

  Nilsson, Jan, Relation och namn. Två kapitel om nordiska prepositionsnamn
                        och liknande ortnamnskonstruktioner. Umeå 1986. (Acta Universitatis Umensis.
                        Umeå studies in the humanities 78.) 

  Nilsson, Leif, Current trends in Swedish place-name standardization. I:
                        Onoma 35 (2000). S. 279–87. 

  — Svensk ortnamnsvård före och efter beteckningsreformen. I: Namnens
                        dynamik. Utvecklingstendenser och drivkrafter inom nordiskt namnskick (se
                        detta). S. 245– 

  54. 

  Nilsson, Leif, Nyström, Staffan &amp; Torensjö, Annette, Swedish place-name
                        legislation and its emphasis on the preservation of geographical names as
                        part of the nation’s cultural heritage. I: Geographical names as a part of
                        the cultural heritage. Ed. by Peter Jordan. Wien 2009. (Wiener Schriften zur
                        Geographie und Kartographie 18.) S. 59–63. 

  Nilsson, Leif &amp; Ringstam, Hans, Ortnamnen i fastighetsregistret. Om
                        ortnamn i administrativ användning och i allmänt bruk. Gävle 2000.
                        (LMV-rapport 2000:10. Ortnamn och namnvård 5.) 

  Nyman, Eva, Förleder i svenska ortnamn på -hester/-hestra och på
                        -säter/-sätra. En jämförelse. I: NoB 94 (2006). S. 35–52. 

   Nordiska ortnamn på -und. Uppsala 2000. (Acta Academiae Regiae
                              Gustavi Adolphi 70. Studier till en svensk ortnamnsatlas 16.) 

   Några suffixavledda ortnamnstyper i Norden. Reflexioner utifrån
                              spridningsbilderna. I: Nordiske navnes centralitet og regionalitet.
                              Rapport fra NORNAs 35. symposium på Bornholm 4.-7. maj 2006. Red. af
                              Birgit Eggert, Bente Holmberg &amp; Bent Jørgensen. Uppsala 2007.
                              (NORNA-rapporter 82.) S. 171–90. 

   Sekundäre Namenbildung oder Nachbenennung? Ein Problem bei der
                              Beurteilung alter nordischer Ortsnamen. 

  I: Probleme der Rekonstruktion untergegangener Wörter aus alten Eigennamen
                        (se detta). Uppsala 2010. S. 79–94. 

  — Toft. I: Reallexikon der germanischen Altertumskunde. 

  31. Berlin 2006. S. 34–35. 

  Nyström, Staffan, Att uppteckna ortnamn. Bakgrund och praktiska anvisningar.
                        Gävle–Uppsala 1992. (LMV-rapport 1992:18. Ortnamn och namnvård 2; Skrifter
                        utg. genom Ortnamnsarkivet i Uppsala. Serie B. Meddelanden 9.) 

   Etymologiprincipen som ledstjärna för ortnamnsvården? Fallen
                              Toasjö och Stallösa. I: Kungl. Humanistiska Vetenskaps-Samfundet i
                              Uppsala. Årsbok 2011. S. 19–33. 

  Jäder och Jädra. Några reflexioner. I: Ortnamn i språk och
                              samhälle (se detta). S. 193–212. 

  Lexikon och onomastikon – två samverkande system. I: Namn og
                              nemne. Tidsskrift for norsk namnegransking 12 (1995). S. 81–87.
                           

   Names in the mind: aspects of the mental onomasticon. 

   Proceedings of the 19th international congress of onomastic
                              sciences. Aberdeen, August 4–11, 1993. Ed. by 

  F. H. Nicolaisen. 1. Aberdeen 1998. S. 229–35. 

  Namnmönster, namnsystem, onomastikon – något om namnförrådets art
                              och struktur. I: Den ellevte nordiske navneforskerkongressen.
                              Sundvollen 19.–23. juni 1994. Red. av Kristoffer Kruken. Uppsala 1996.
                              (NORNA-rapporter 60.) S. 133–48. 

   Ord för höjder och sluttningar i Daga härad. En studie över
                              betydelsen hos två grupper terrängbetecknande appellativ och
                              ortnamnselement. Uppsala 1988. (Skrifter utg. genom Ortnamnsarkivet i
                              Uppsala. Serie B. Meddelanden 7.) 

   Ortnamnen och kulturminneslagen. Om tolkning och tillämpning av
                              begreppet god ortnamnssed. Stockholm 2001. 

   The Place-Name Advisory Board and national name standardization
                              in Sweden. I: Geographische Namen – Vielfalt und Norm. 40 Jahre
                              institutionalisierte Ortsnamenforschung und -standardisierung in
                              Österreich. 65 Geburtstag von Isolde Hausner. Akten des
                              internationalen Symposions Wien, 10. und 11. März 2009. Wien 2010.
                              (Beihefte zur österreichischen Namenforschung 6.) S. 71–81. 

   Smånamn och andra ortnamn. Stockholm 2003. 

   Städernas namnmiljöer i mångkulturellt perspektiv. I: Namn och
                              mångkultur – flerspråkiga miljöer och kulturella influenser (se
                              detta). S. 65–74. 

   Urban namngivning. Något om makt, metoder och mål. 

   Saga och sed. 2010. S. 43–58. Olsson, Ingemar, Tuna-namnen i
                              Sverige – forskningsläget. 

   Fornvännen 71 (1976). S. 71–78. 

  Ortnamn, fastighetsbildning och fastighetsregistrering. Gävle 1992, rev.
                        1997. (LMV-rapport 1991:20; 1997:9. Ortnamn och namnvård 1.) 

  Ortnamn i språk och samhälle. Hyllningsskrift till Lars Hellberg. Red. av
                        Svante Strandberg. Uppsala 1997. (Acta Universitatis Upsaliensis. Nomina
                        Germanica 22.) 

  Ortnamn. Namngivning och namnskick i kommunerna. Stockholm 1989. 

  Ortnamn och samhälle. Aspekter, begrepp, metoder. Rapport från NORNA:s
                        fjärde symposium i Hanaholmens kulturcentrum 25–27 april 1975. Red. av
                        Vibeke Dalberg 

  

  

  

  

  m.fl. Uppsala 1976. (NORNA-rapporter 10.) 

  Ortnamn och språkkontakt. Handlingar från NORNA:s sjätte symposium i Uppsala
                        5–7 maj 1978. Red. av Thorsten Andersson, Eva Brylla &amp; Allan Rostvik.
                        Uppsala 1980. (NORNA-rapporter 17.) 

  Ortnamns värde och vård. Stockholm 1982. (Statens offentliga utredningar
                        1982:45. Utbildningsdepartementet.) 

  Ortnamnssällskapets i Uppsala årsskrift. 1936 ff. 

  Ortnamnsvård och ortnamnsplanering. Handlingar från NORNA:s femte symposium
                        på Hanaholmen 23–25.9.1977. Red. av Kurt Zilliacus. Uppsala 1978.
                        (NORNA-rapporter 13.) 

  Pamp, Bengt, Kring ortnamnens grammatik. I: NoB 61 (1973). S. 55–82. 

   Namnfilologi och namnlingvistik. Några betraktelser över
                              namnforskningen som vetenskap. I: Saga och sed 1991. S. 115–24.
                           

   Namnvårdens argument. I: Ortnamnsvård och ortnamnsplanering.
                              Handlingar från NORNA:s femte symposium på Hanaholmen 23–25.9.1977 (se
                              detta). S. 9–21. 

   Onomastisk analogi. I: Analogi i navngivning. Tiende nordiske
                              navneforskerkongres. Brandbjerg 20.–24. maj 1989. Red. af Gordon
                              Albøge, Eva Villarsen Meldgaard &amp; Lis Weise. Uppsala 1991.
                              (NORNA-rapporter 45.) S. 157– 

  74. 

  Ståhl, Harry, Recension av Valter Jansson, Nordiska vinnamn. I: Arkiv
                              för nordisk filologi 67 (1952). S. 227–32. 

  Pellijeff, Gunnar, Archaeology and place-names. I: Hagberg, Ulf Erik,
                              The archaeology of Skedemosse 2. Stockholm 1967. S. 131–37. 

   Ortnamnslån. Några synpunkter. I: NoB 54 (1966). S. 84–94.
                           

   Suomalaisia paikannimiä Keski-Ruotsissa. I: Virittäjä 1985. S.
                              454–70. 

  Peterson, Lena, Reconstructing lost words from old personal names – and the
                        place-name element -lev. I: Probleme der Rekonstruktion untergegangener
                        Wörter aus alten Eigennamen (se detta). Uppsala 2010. S. 185–93. 

  Probleme der Namenbildung. Rekonstruktion von Eigennamen und der ihnen
                        zugrundeliegenden Appellative. Akten eines internationalen Symposiums in
                        Uppsala 1.–4. September 1986. Hrsg. von Thorsten Andersson. Uppsala 1988.
                        (Acta Universitatis Upsaliensis. Nomina Germanica 18.) 

  Probleme der Rekonstruktion untergegangener Wörter aus alten Eigennamen.
                        Akten eines internationalen Symposiums in Uppsala 7.–9. April 2010. Hrsg.
                        von Lennart Elmevik &amp; Svante Strandberg. Uppsala 2010. (Acta Academiae
                        Regiae Gustavi Adolphi 112.) 

  Ringstam, Hans, Fastighetsbeteckningsreformen. Gävle 1995. (LMV-rapport
                           1995:19. Ortnamn och namnvård 4.) 

  Romell, Lars Gunnar, Heister: Deutung und Vorkommen. I: Gedenkschrift für
                           Jost Trier. Hrsg. Hartmut Beckers &amp; Hans Schwarz. Köln–Wien 1975. S.
                           243–51. 

  Rostvik, Allan, Har och harg. Uppsala 1967. (Skrifter utg. av Kungl.
                           Gustav Adolfs Akademien 44. Studier till en svensk ortnamnsatlas 11.) 

  Rydving, Håkan, Ortnamn som religionshistoriskt källmaterial. I: NoB 78
                           (1990). S. 167–77. 

  Sahlgren, Jöran, Gamla svenska ånamn. I: NoB 47 (1959), 51 (1963). S.
                           1–54, 1–15. 

  — Ordlängdsbalansen i svenskan. I: NoB 18 (1930). S. 61– 

  86. 

  Reaktion och korrektion. En språkpsykologisk och språkhistorisk
                                 studie. I: NoB 35 (1947). S. 97–126. 

   Uppsnyggade ortnamn. En associationsstudie. I: Saga och sed
                                 1947. S. 1–18. 

   Vad våra ortnamn berätta. 2 uppl. Stockholm 1963.
                                 (Studentföreningen Verdandis småskrifter 351.) 

  —Valda ortnamnsstudier (Opuscula toponymica selecta). Uppsala–København
                           1964. (Acta Academiae Regiae Gustavi Adolphi 43.) 

  Sahlgren, Jörel, Om bebyggelsenamn bildade av ordet hammar ’höjd’. I: OUÅ
                           1949. S. 3–17. 

  Språken i Sverige. Temaredaktörer: Östen Dahl &amp; Lars-Erik Edlund.
                           Stockholm 2010. (Sveriges nationalatlas 22.) 

  Strandberg, Svante, Etymologins plats i hydronymisk forskning. Några
                           aspekter. I: Namn og nemne. Tidsskrift for norsk namnegransking 28. S.
                           91–102. 

   Feminina sjönamn. I: Namn och runor (se detta). S. 199–214.
                              

   Huvudlinjer i 1900-talets svenska namnforskning. I: Den
                                 nordiska namnforskningen. I går, i dag, i morgon. Handlingar från
                                 NORNA:s 25:e symposium i Uppsala 7–9 februari 1997. Red. av Mats
                                 Wahlberg. Uppsala 1999. (NORNA-rapporter 67.) S. 119–32. 

  Hydronymisk forskning i de nordiska länderna. Likheter och
                                 olikheter. I: Den ellevte nordiske navneforskerkongressen.
                                 Sundvollen 19.–23. juni 1994. Red. av Kristoffer Kruken. Uppsala
                                 1996. (NORNA-rapporter 60.) S. 59–73. 

   I vikingarnas spår. Nordiska namn utanför Norden. I: Namn och
                                 mångkultur (se detta). S. 87–94. 

   Mönsternamngivning bland sjönamn. Struktur, namnsemantik,
                                 kronologi. I: Nionde nordiska namnforskar-kongressen. Lund 4–8
                                 augusti 1985. Red. av Göran Hallberg, Stig Isaksson &amp; Bengt
                                 Pamp. Uppsala 1987. (NORNA-rapporter 34.) S. 247–61. 

   Nordic hydronymy. I: Onoma 37 (2002). S. 145–64. 

   Probleme bei hydronymischer Rekonstruktion. I: Probleme der
                                 Rekonstruktion untergegangener Wörter aus alten Eigennamen (se
                                 detta). S. 117–28. 

   Scandinavians at home and abroad during the Viking Age and the
                                 Middle Ages. The evidence of place-names. I: Proceedings of the
                                 21st International Congress of Onomastic Sciences. Uppsala 19–24
                                 August 2002. 1. Ed. Eva 

  

  

  

  

  Brylla &amp; Mats Wahlberg in collaboration with Vibeke Dalberg &amp; W. F.
                        H. Nicolaisen. Uppsala 2005. S. 50–61. 

   Schwedische Hydronymie: Aufgaben und Methoden. I: Proceedings of
                              the 19th International Congress of Onomastic Sciences. Aberdeen,
                              August 4–11, 1993. Ed. by 

  F. H. Nicolaisen. 2. Aberdeen 1998. S. 343–49. 

  Strid, Jan Paul, Från Mumsmålen till Duvemåla. Den svenska
                        måla-kolonisationen under medeltiden. En topolingvistisk studie. Stockholm
                        2006. (Sällskapet Runica et mediævalia. Opuscula 10.) 

   Kulturlandskapets språkliga dimension. Ortnamnen. 2 uppl.
                              Stockholm 1999. 

   Nären, Njärven och Njurhulten. Studier över en grupp svenska
                              sjönamn och därmed samhöriga ord i nordiska språk. Stockholm 1981.
                              (Acta Universitatis Stockholmiensis. Stockholm studies in Scandinavian
                              philology. New series 15.) 

   Ortnamnen på rum i namnsemantisk belysning. I: Nionde nordiska
                              namnforskarkongressen. Lund 4–8 augusti 1985. Red. av Göran Hallberg,
                              Stig Isaksson &amp; Bengt Pamp. Uppsala 1985. (NORNA-rapporter 34.) S.
                              297–315. 

   Ortnamnen på rum och kontinuiteten i kulturlandskapet. I:
                              Bebyggelsehistorisk tidskrift 11 (1986). S. 187–201. 

   Ryd-namn och röjningsrösen. Ett genmäle och ett
                              diskussionsinlägg. I: SOÅ 2003. S. 45–65. 

   Segersäng och andra ortnamn på Seger-, Segel. I: OUÅ 1982. S.
                              53–79. 

  Ståhl, Harry, Kvill och tyll. En studie över några i svenska ortnamn
                              ingående ord med betydelsen ’åmöte, ågren’ o. dyl. Uppsala 1950.
                              (Skrifter utg. av Kungl. Gustav Adolfs Akademien 20. Studier till en
                              svensk ortnamnsatlas 5.) 

   Ortnamn och ortnamnsforskning. 2 uppl. Stockholm 1976. 

   Saklig ortnamnsforskning. I: NoB 52 (1964). S. 1–14. 

  Ståhle, Carl Ivar, Studier över de svenska ortnamnen på -inge på grundval av
                        undersökningar i Stockholms län. Uppsala 1946. (Skrifter utg. av Kungl.
                        Gustav Adolfs Akademien 16. Studier till en svensk ortnamnsatlas 3.) 

  Suffixbildungen in alten Ortsnamen. Akten eines internationalen Symposiums
                        in Uppsala 14.–15 Mai 2004. Hrsg. von Thorsten Andersson &amp; Eva Nyman.
                        Uppsala 2004. (Acta Academiae Regiae Gustavi Adolphi 88.) 

  Svensson, Bertil, Bebyggelsehistoria och namnkronologi. 

  I: SOÅ 1957–58. S. 9–30. Sydsvenska ortnamnssällskapets årsskrift.
                        1925–2008. Særheim, Inge, Namn og gard. Studium av busetnadsnamn 

  på land. Stavanger 2001. (Tidvise skrifter 38.) 

  Søndergaard, Bent, Fortsatte studier over den nordiske stednavnetype lev
                        (löv) 1. I: Festskrift til Kristian Hald. Navneforskning, dialektologi,
                        sproghistorie. På halvfjerdsårsdagen 9.9.1974. Red.: Poul Andersen m.fl.
                        København 1974. (Navnestudier udg. af Institut for Navneforskning 13.) S.
                        145–56. 

  — Fortsatte studier over den nordiske stednavnetype lev (löv) 2. I: Fortid
                        og nutid. Tidsskrift for kulturhistorie og lokalhistorie. Udg. af Dansk
                        historisk Fællesforening 26 (1976). S. 372–78. 

  — Indledende studier over den nordiske stednavnetype lev (löv). København
                        1972. (Navnestudier udg. af Institut for Navneforskning 10.) 

  Thors, Carl-Eric, Om namn på -böle, med särskild hänsyn till de finska
                        namnen. I: NoB 49 (1952). S. 11–28. 

  Tjäder, Börje, Studier över de plurala bebyggelsenamnens morfologiska
                        utveckling. Uppsala 1967. (Nomina Germanica 15.) 

  Torp som ortnamn och bebyggelse. Konferensrapport. Tvärvetenskaplig
                        torp-konferens, Malmö, 25–27 april 2007. Red. Peder Dam m.fl. Lund 2009.
                        (Skrifter utg. av Dialekt- och ortnamnsarkivet i Lund 11.) 

  Wahlberg, Mats, Drottninggatan och Rotfruktsgatan, Pygmalion och
                        Flugsvampen. Svenska gatu- och kvartersnamn som historisk och idéhistorisk
                        spegel. I: Byens navne. Stednavne i urbaniserede områder. Rapport fra NORNAs
                        24. symposium i København 25.–27. april 1996. Red. af Vibeke Dalberg &amp;
                        Bent Jørgensen. Uppsala 1997. (NORNA-rapporter 64.) S. 185–97. 

  Kyrkgränden och Pinngränden. Namn på byklungor och sockendelar. I:
                              Från götarna till Noreens kor. Hyllningsskrift till Lennart Elmevik på
                              60-årsdagen 2 februari 1996. Red. av Eva Brylla, Svante Strandberg
                              &amp; Mats Wahlberg. Uppsala 1996. (Skrifter utg. genom
                              Ortnamnsarkivet i Uppsala. Serie B. Meddelanden 11.) S. 181–99.
                           

  Landskrona, Jeriko och Korea. Inlånade ortnamn i Sverige genom
                              tiderna. I: Namn och mångkultur (se detta). 

   103–19. 

   Officiella ortnamnsutgåvor i Sverige. I: Útgáva og atgongd.
                              Fyrilestrar hildnir á tjúgunda NORNA-symposium í Tórshavn 22.–23. mai
                              1992. Eivind Weyhe legði útgávuna til rættis. Uppsala 1993.
                              (NORNA-rapporter 52.) 

   64–74. 

   Ortnamn och forntida teknik. I: OUÅ 2008. S. 89–102. 

   Ortnamn på Ås-. I: NoB 74 (1986). S. 125–38. 

   Ortnamnsförrådet i de svenska finnmarkerna. I: OUÅ 1991. [Med
                              bibliografi över litteratur om ortnamn i svenska finnmarker.] S.
                              48–69. 

   Stadens namn – identitet, känsla, prestige. I: Namnens dynamik.
                              Utvecklingstendenser och drivkrafter inom nordiskt namnskick (se
                              detta). S. 333–43. 

   Systematized name-giving in the areas of place-names and personal
                              names – with special reference to Sweden. 

  I: Namenwelten Orts- und Personennamen in historischer Sicht (se detta). S.
                        388–99. 

  Vida och Veda. I: NoB 75 (1987). S. 143–54. 

   Why do certain places get a name and others not? Motivations and
                              linguistic choices. I: Denominando il mondo. Dal nome comune al nome
                              proprio. Atti del simposio internazionale, Zara, 1–4 settembre 2004.
                              Naming the world. From common nouns to proper names. Proceedings from
                              the international symposium, Zadar, September 1st–4th, 2004. Ed. Dunja
                              Brozovič-Rončevič &amp; Enzo Caf

  

  

  

  

  farelli. Roma 2005. (Quaderni internazionali di RIOn 1. Lessico e onomastica
                        1.) S. 23–31. 

  Wessén, Elias, Minnen av forntida gudsdyrkan i Mellan-Sveriges ortnamn. I:
                        Studier i nordisk filologi 14:1. S. 1–26. 

  Westberg, Bertil, Litteratur om svenska distriktsbeteckningar och
                        distriktsnamn. En bibliografi. Uppsala 1978. (Ortnamn och samhälle 4.) 

  Widmark, Gun, Forskningens framsteg – apropå lösa. I: NoB 89 (2001). S.
                        21–27. 

  Normlösa, rättlösa och den lösa jorden. Till tolkningen av
                              ortnamnselementet lösa. I: NoB 87 (1999). S. 25–42. 

   Om s.k. ordlängdsbalans i ortnamn och dess prosodiska
                              förutsättningar. I: Ortnamn i språk och samhälle (se detta). S.
                              287–95. 

   Till frågan om uppkomsten av vårt ortnamnsslutande a. 

  I: NoB 63 (1975). S. 129–36. Widmark, Gusten, Ordet bor som appellativ och
                        ortnamnselement. I: NoB 45 (1957). S. 43–99. 

  Vikstrand, Per, Kan ortnamnelementet skälv, fsv. skialf, skiælf, ha haft en
                        sakral innebörd? I: Från götarna till Noreens kor. Hyllningsskrift till
                        Lennart Elmevik på 60-årsdagen 2 februari 1996. Red. av Eva Brylla, Svante
                        Strandberg &amp; Mats Wahlberg. Uppsala 1996. (Skrifter utg. genom
                        Ortnamnsarkivet i Uppsala. Serie B. Meddelanden 11.) S. 201–08. 

   Några tankar om de sakrala åker-namnen och om ortnamnskronologi.
                              I: OUÅ 2002. S. 19–38. 

   Ortnamn och den äldre järnålderns högstatusmiljöer. I: Makt, kult
                              och plats. Högstatusmiljöer under den äldre järnåldern. Kultplatser.
                              Två seminarier arrangerade av Stockholms läns museum under 2009 och
                              2010. Stockholm 2011. (Arkeologi Stockholms län 5.) S. 24–38. 

   Sacral place-names in Scandinavia. I: Onoma 37 (2002). 

   121–43. 

   Sakrala namn – och centrala. Om den religiösa sfärens ställning i
                              dimensionen centrum–periferi under förkristen tid. I: Navnemiljøer og
                              samfund i jernalder og vikingetid (se detta). S. 314–46. 

   Sakrale Namen. I: Reallexikon der germanischen Altertumskunde 26.
                              Berlin 2003. S. 167–79. 

   Tomt- och husbeteckningar i äldre ortnamn. En forskningsöversikt.
                              I: Bebyggelsehistorisk tidskrift 33 (1997). 

   203–18. 

  Vikstrand, Per &amp; Zachrisson, Torun. Lerslätterna och -sta(d)-namnen. Om
                        relationen mellan äldre järnålderns lerslättsboplatser och sta(d)-namn i
                        Mälardalen. I: Busetnadsnamn på -staðir. (se detta). S. 173–211. 

  Öberg, Anders, Olika typer av sockennamn i Sverige. Översikt av
                        forskningsläget jämte förslag till typindelning. Uppsala 1979. (Ortnamn och
                        samhälle 6.) 

  2. Landsdelar Götaland (se även under de enskilda landskapen) Andersson,
                        Thorsten, Västsverige för tusen år sedan. Gam

  mal territoriell indelning i ortnamnsbelysning. Göteborg 1984.
                        (Kulturhistoriska rapporter utg. av länsstyrelsen i 

  Göteborgs och Bohus län 15.) 

  Brink, Stefan, Land, bygd, distrikt och centralort i Sydsverige. Några
                           bebyggelsehistoriska nedslag. I: Centrala platser – centrala frågor.
                           Samhällsstrukturen under järnåldern. En vänbok till Berta Stjernquist.
                           Red.: Lars Larsson &amp; Birgitta Hårdh. Stockholm 1998. (Acta
                           archaeologica Lundensia. Series in 8o 28. Uppåkrastudier 1.) S. 297–326. 

  Ekenvall, Verner, Hester, heister, heester, hêtre. Ett genmäle (se
                                 avd. 1). 

   De svenska ortnamnen på hester. Uppsala 1942 (se avd. 1).
                                 Fridell, Staffan, Sydsvenska ortnamnsproblem. I: NoB 102 (2014). S.
                                 95–101. 

  Fries, Sigurd, Öländskt och uppsvenskt. En ord- och namngeografisk studie
                           över uppsvenska drag på Öland och längs Götalands östkust. Uppsala 1962.
                           (Acta Universitatis Upsaliensis. Studia philologiae Scandinavicae
                           Upsaliensia 3.) Hald, Kristian, De danske stednavne paa um. København
                           1942. (Universitets-Jubilæets danske Samfund 333.) [Behandlar även namn
                           från Skåne, Blekinge och Halland.] 

  Karlsson, Hugo, Några egenskapsbetecknande sjö- och vattendragsnamn i
                           västra Sverige. I: Från sjö till hav (se detta, avd. 1). S. 69–77. 

  Kousgård Sørensen, John, Danske bebyggelsesnavne på sted. København 1958.
                           (Navnestudier udg. af Stednavneudvalget 1.) [Behandlar även namn från
                           Skåne, Halland och Blekinge.] 

  Ljunggren, Karl Gustav, Om ortnamnselementet hester’s utbredning.
                                 I: NoB 50 (1962). S. 163–72. 

   Studier över sydsvenska ortnamn. Lund 1948. (Lundastudier i
                                 nordisk språkvetenskap 5.) Även i: SOÅ 1946– 

  48. S. 3–72. 

  Löfvendahl, Eberhard, Namngivning av post- och järnvägsstationer
                                 på ost- och västkusten. I: SOÅ 1989. S. 83–106. 

  Namngivning av poststationer. Poststationer inom Södra Möre
                                 härad, Kalmar län, och Östra härad, Blekinge län, 1862–1917. I: NoB
                                 77 (1989). S. 73–106. 

  Modéer, Ivar, Hester. I: NoB 31 (1943). S. 13–27. 

  Hester och skog i sydsvenska ortnamn. I: NoB 34 (1946).
                              

   15–23. 

  

  

  

  

  Ortnamnen i Göteborgs och Bohus län. [Numera:] Utg. av Institutet för språk
                        och folkminnen. Dialekt-, namn- och folkminnesarkivet i Göteborg. Göteborg. 

  1. Ortnamnen i Sävedals härad jämte gårds- och kulturhistoriska anteckningar
                        (1923), 2. Ortnamnen på Göteborgs stads område (och i Tuve socken) jämte
                        gårds- och kulturhistoriska anteckningar (1929), 3. Ortnamnen i Askims härad
                        och Mölndals stad jämte gårds- och kulturhistoriska anteckningar (1932), 4.
                        Ortnamnen i V. Hisings härad (1936), 5. Ortnamnen i Inlands S. härad jämte
                        Kungälvs och Marstrands städer (1939), 6. Ortnamnen i Inlands Nordre härad.
                        Av Assar Janzén (1972), 7. Ortnamnen i Tjörns härad. Av Verner Ekenvall
                        (1992), 8. Ortnamnen i Orusts västra härad. Av David Palm (1963), 

  9. Ortnamnen i Orusts östra härad (1940), 10. Ortnamnen i Inlands Torpe
                        härad (1942), 11. Ortnamnen i Inlands Fräkne härad (1951), 12:1. Ortnamnen i
                        Lane härad. Bäve och Lane-Ryrs socknar samt Uddevalla stad. Av Carl Sig-frid
                        Lindstam (1966), 12:2. Ortnamnen i Lane härad. Bokenäs, Dragsmarks,
                        Herrestads, Högås samt Skredsviks socknar. Av David Palm (1978), 13.
                        Ortnamnen i Stångenäs härad. 2. Naturnamn. Av Birgit Falck-Kjällquist
                        (2015), 14. Ortnamnen i Sotenäs härad 2. Naturnamn. Av Birgit
                        Falck-Kjällquist (2009), 15. Ortnamnen i Tunge härad. Av Gunnar Drougge
                        (2001), 16. Ortnamnen i Kville härad (1945), 17. Ortnamnen i Sörbygdens
                        härad. Av Gunnar Drougge (1969), 18. Ortnamnen i Bullarens härad (1938), 19.
                        Ortnamnen i Tanums härad 1. Bebyggelsenamn. Av Catarina Röjder (2013), 2.
                        Naturnamn. Av Maria Löfdahl (2006), 20:1. Ortnamnen i Vätte härad. Skee
                        socken (1943–44), 20:2. Ortnamnen i Vätte härad. Hogdals, Lommelands,
                        Näsinge och Tjärnö socknar samt Strömstads stad (1958). 

  Skånes ortnamn. [Numera:] Utg. av Institutet för språk och folkminnen.
                        Dialekt- och ortnamnsarkivet i Lund. Ser. A. Bebyggelsenamn (se Skåne, avd.
                        3). 

  Sverges ortnamn. Ortnamnen i Älvsborgs län. På offentligt uppdrag utg. av
                        Kungl. Ortnamnskommittén (Kungl. Ortnamnskommissionen). Stockholm. 

  1:1. Inledning. Av Ivar Lundahl (1948), 1:2. Namn på lägenheter och
                        hemmansdelar (1923), 2. Ale härad (1909), 3. Bjärke härad (1906), 4.
                        Bollebygds härad (1909), 5. Flundre härad (1906), 6. Gäsene härad (1911), 

  7:1. Kinds härad, norra delen (1919), 7:2. Kinds härad, södra delen (1918),
                        8. Kullings härad (1914), 9:1. Marks härad, norra delen (1916), 9:2. Marks
                        härad, södra delen (1917), 10. Redvägs härad (1908), 11. Vedens härad
                        (1910), 12. Väne härad (1906), 13. Vättle härad (1908), 

  14. Ås härad (1909), 15. Nordals härad (1911), 16. Sundals härad (1910), 17.
                        Tössbo härad (1913), 18. Valbo härad (1915), 19. Vedbo härad (1915), 20:1.
                        Rättelser och tillägg (1921), 20:2–4. Register (1930–40). 

  Sveriges ortnamn. Ortnamnen i Blekinge län. På offentligt uppdrag utg. av
                        Ortnamnsarkivet i Uppsala (se Blekinge, avd. 3). 

  Sveriges ortnamn. Ortnamnen i Hallands län. På offentligt 

  uppdrag utg. av Kungliga Ortnamnskommissionen (Ort

  namnsarkivet i Uppsala) (se Halland, avd. 3). 

  Sveriges ortnamn. Ortnamnen i Jönköpings län. På offentligt uppdrag utg. av
                        Ortnamnsarkivet i Uppsala (se Småland, avd. 3). 

  Sveriges ortnamn. Ortnamnen i Skaraborgs län. Av Ivar Lundahl. På offentligt
                        uppdrag utg. av Kungl. Ortnamnskommissionen (Ortnamnsarkivet i Uppsala) (se
                        Västergötland, avd. 3). 

  Sveriges ortnamn. Ortnamnen i Östergötlands län. På offentligt uppdrag utg.
                        av Ortnamnsarkivet i Uppsala (se Östergötland, avd. 3). 

  Norrland (se även under de enskilda landskapen) 

  Andersson, Thorsten, Norrländska sockennamn på -rå. I: Florilegium Nordicum.
                        En bukett nordiska språk- och namnstudier tillägnade Sigurd Fries den 22
                        april 1984. Utg. av Lars-Erik Edlund m.fl. Umeå 1984. (Acta Universitatis
                        Umensis. Umeå studies in the humanities 61.) S. 5–17. 

  Brink, Stefan, Cult sites in northern Sweden. I: Old Norse and Finnish
                        religions and cultic place-names. Based on papers read at the symposium on
                        encounters between religions in old Nordic times and on cultic place-names
                        held at Åbo, Finland, on the 19th–21st of August 1987. Ed. by Tore Ahlbäck.
                        Åbo 1990. (Scripta Instituti Donneriani Aboensis 13.) S. 458–89. 

  Freluga och Garluö. Om norrländska ortnamn på lo. I: Namn och
                              runor (se detta, avd. 1). S. 25–36. 

   Ortnamnen och kulturlandskapet. Ortnamnens vittnesbörd om
                              kulturlandskapets utveckling och dess utnyttjande i södra Norrland,
                              särskilt Hälsingland. Uppsala 1983. (Ortnamn och samhälle 8.) 

  Bucht, Torsten, Norrbottens svenska ortnamn. I: Bergfors, Georg &amp;
                        Neander, Albin, Norrbotten. Läsebok för skola och hem 2. Uppsala 1928.
                        (Hembygdsböckerna. Läseböcker för skola och hem.) S. 321–30. 

  Calissendorff, Karin, Vård- och Vett-namn vid Norrlandskusten. I: Studier i
                        nordisk filologi 67 (1987). S. 169–76. 

  Collinder, Björn, Ordbok till Sveriges lapska ortnamn. Uppsala 1964.
                        (Sveriges ortnamn.) 

  Edlund, Lars-Erik, Finskt och nordiskt i den nordsvenska ortnamnsskatten –
                        några perspektiv. I: Thule 1991. S. 25–48. 

   Några maritima perspektiv på det bottniska ortnamnsförrådet samt
                              aspekter på kulturgränser inom det nordnorrländska området. I: Det
                              maritima kulturlandskapet kring Bottenviken. Artiklar och studier från
                              Bottenviksprojektet. Umeå 1988. S. 92–150. 

   Några perspektiv på ortnamn och kulturområden i övre Norrlands
                              kustland. I: Saga och sed 1989. S. 135–72. 

   Språk i möte. Nordsvensk flerspråkighet speglad i ortnamnen. I:
                              Botnia. En nordsvensk region. Red.: Lars-Erik Edlund &amp; Lars
                              Beckman. Höganäs 1994. S. 243–58. 

  Flemström, Bertil, Sockennamnen. I: Härnösands stift i ord och bild.
                        Stockholm 1953. S. 105–20. Fries, Sigurd, Ortnamn och bebyggelsehistoria i
                        norra Sverige. I: Kungl. Vitterhets Historie och Antikvitets Akademiens årsbok 1983.
                        S. 132–39. 

  

  

  

  

  Hellberg, Lars, Svetjud och Norrlanden. En kompakt forskningsrapport. I:
                        Florilegium Nordicum. En bukett nordiska språk- och namnstudier tillägnade
                        Sigurd Fries den 22 april 1984. Utg. av Lars-Erik Edlund m.fl. Umeå 1984.
                        (Acta Universitatis Umensis. Umeå studies in the humanities 61.) S. 135–45. 

  Holm, Gösta, Bottniska namnstuder. I: NoB 37 (1949). S. 79–94. 

  Korhonen, Olavi, Samiska namn nedanför lappmarksgränsen. I: Norrbotten 2009.
                        Årsbok Norrbottens hembygdsförbund, Norrbottens museum. S. 204–34. 

  Mattisson, Ann-Christin, Samiska namn på fjällkartorna. Gävle 1993.
                        (LMV-rapport 1993:19. Ortnamn och namnvård 3.) 

  Norrländsk uppslagsbok. Ett uppslagsverk på vetenskaplig grund om den
                        norrländska regionen 1–4. Höganäs (1), Umeå (2–4) 1993–96. 

  Nyman, Eva, Mellannorrlands ortnamnsskick mellan väst och syd. I: Saga och
                        sed 2010. S. 21–41. 

  Rydving. Håkan, Samiska ortnamn. En litteraturöversikt och bibliografi. I:
                        OUÅ 1995. S. 36–62. 

  Swedell, Ulla, Finska och samiska ortnamn i Sverige. Uppsala 2001. (Opuscula
                        Uralica 4.) 

   Samiska och finska ortnamn i Sverige ur svenskt perspektiv. I:
                              OUÅ 2003. S. 59–67. 

   Samiskt, finskt och svenskt kulturmöte i ortnamnsperspektiv. I:
                              Namn och mångkultur (se detta, avd. 1). S. 95–102. 

  Sveriges ortnamn. Ortnamnen i Jämtlands län. På offentligt uppdrag utg. av
                        Ortnamnsarkivet i Uppsala (se Jämtland, avd. 3). Sveriges ortnamn. Ortnamnen
                        i Västernorrlands län. Av Torsten Bucht. På offentligt uppdrag utg. av
                        Kungl. Ortnamnskommissionen (Ortnamnsarkivet i Uppsala) (se Ångermanland,
                        avd. 3). 

  Vahtola, Jouko, Tornionjoki- ja Kemijokilaakson asutuksen synty.
                        Nimistötieteellinen ja historiallinen tutkimus. Rovaniemi 1980. (Studia
                        historia et septentrionalia 3.) 

  Wiklund, K. B., Norrbottniska socken- och kapellnamn av lapskt ursprung. I:
                        Bergfors, Georg &amp; Neander, Albin, Norrbotten. Läsebok för skola och hem
                        2. Uppsala 1928. (Hembygdsböckerna. Läseböcker för skola och hem.) S.
                        330–48. 

  Övre Norrlands ortnamn. Ortnamnen i Norrbottens län. Utg. av Dialekt-,
                        ortnamns- och folkminnesarkivet i Umeå (se Norrbotten, avd. 3). 

  Övre Norrlands ortnamn. Ortnamnen i Västerbottens län. Utg. av Dialekt-,
                        ortnamns- och folkminnesarkivet i Umeå (se Västerbotten, avd. 3). 

  Svealand (se även under de enskilda landskapen) 

  Brink, Stefan, Place-name evidence for rural expansion in marginal areas; an
                        onomastic-geographic study from central Sweden. I: Villages, fields and
                        frontiers. Studies in European rural settlement in the medieval and early
                        modern periods. Papers presented at the meeting of the Permanent European
                        conference for the study of the rural landscape, held at Durham and
                        Cambridge, England, 10– 17 September 1981. Ed. by Brian K. Roberts &amp;
                        Robin E. Glasscock. Oxford 1983. (British archaeological reports.
                        International series 185.) S. 257–73. 

  Fries, Sigurd, Öländskt och uppsvenskt. En ord- och namngeografisk studie
                           över uppsvenska drag på Öland och längs Götalands östkust. Uppsala 1962.
                           (Acta Universitatis Upsaliensis. Studia philologiae Scandinavicae
                           Upsaliensia 3.) 

  Hesselman, Bengt, Långheden och Hälsingskogen. Namnstudier kring en
                           gammal färdväg. I: Hesselman, Bengt, Från Marathon till Långheden.
                           Studier över växtnamn och naturnamn. Stockholm–Köpenhamn 1935. (Nordiska
                           texter och undersökningar 7.) S. 125–81, 190–99 (efterskrift). 

  Stahre, Nils-Gustaf, Ortnamn i Stockholms skärgård. Stockholm 1986. [Med
                           bibliografi över litteratur om ortnamn i Stockholms skärgård.] 

  — Stångskäret, Kåksna och Kummelberget. Studier över ortnamn från
                           Stockholms skärgård. Stockholm 1952. (Acta Universitatis Stockholmiensis.
                           Stockholm studies in Scandinavian philology 9.) 

  Ståhl, Harry, Om namnen på benning. I: NoB 44 (1956). S. 76–94. 

  Ståhle, Carl Ivar, Bebyggelsenamnstyper i Stockholmstrakten. I: Ståhle,
                           Carl Ivar, Stockholmsnamn och Stockholmsspråk. Stockholm 1991. S. 24–35. 

  Sveriges ortnamn. Ortnamnen i Dalarnas län. Skrifter utg. av Språk- och
                           folkminnesinstitutet. Namnavdelningen (se Dalarna, avd. 3). 

  Sveriges ortnamn. Ortnamnen i Kopparbergs län. På offentligt uppdrag utg.
                           av Ortnamnsarkivet i Uppsala (se Dalarna, avd. 3). 

  Sveriges ortnamn. Ortnamnen i Uppsala län. På offentligt uppdrag utg. av
                           Ortnamnsarkivet i Uppsala (se Uppland, avd. 3). 

  Sveriges ortnamn. Ortnamnen i Värmlands län. På offentligt uppdrag utg.
                           av Kungl. Ortnamnskommittén (Kungl. Ortnamnskommissionen, Ortnamnsarkivet
                           i Uppsala) (se Värmland, avd. 3). 

  Sveriges ortnamn. Ortnamnen i Västmanlands län. På offentligt uppdrag
                           utg. av Ortnamnsarkivet i Uppsala (se Västmanland, avd. 3). 

  Vikstrand, Per, Gudarnas platser. Förkristna sakrala ortnamn i
                           Mälarlandskapen. Uppsala 2001. (Acta Academiae Regiae Gustavi Adolphi 77.
                           Studier till en svensk ortnamnsatlas 17.) 

  Wiktorsson, Per-Axel, Bergsbruk och namn. En ortnamnsstudie om
                                 Bergslagen. Örebro 2010. 

   Ortnamn i Hjälmaren. Örebro 2002. (Humanistica Oere

  

  

  

  

  broensia. Artes et linguae. Humanistic studies at the University of Örebro
                        8.) 

  3. Enskilda landskap samt Stockholm, Göteborg och 

  Malmö Blekinge (se även under Götaland) Benson, Sven, Blekingska ortnamn. I:
                        SOÅ 1991. S. 6–24. 

   Namn och bebyggelse på Listerlandet. I: NoB 84 (1996). 

  Ohlsson, Bertil, Blekingskusten mellan Mörrums- och Ronnebyån.
                              Namnhistorisk undersökning. Lund 1939. (Skrifter utg. av Gustav Adolfs
                              Akademien för folklivsforskning 5.) 

   By- och gårdnamn i Medelsta härad. I: Blekingeboken 1948. S.
                              51–113. 

   Om by- och gårdsnamn i Asarums socken. Asarum 1963. 

   Om Karlshamnstraktens ortnamn. Karlshamn 1963. 

  Sveriges ortnamn. Ortnamnen i Blekinge län. På offentligt uppdrag utg. av
                        Ortnamnsarkivet i Uppsala. Uppsala. 

  2. Bräkne härad. Territoriella namn. Av Bertil Ohlsson (1971). 

  Vide, Sten-Bertil, Byanamnen i Jämshögs socken. I: Vår hembygd. Kyrkhults
                        hembygdsförening. Årsskrift 1976. 

  S. 11–15. 

  Byanamnen i Kyrkhult. I: Vår hembygd. Kyrkhults hembygdsförening.
                        Årsskrift 1976. S. 6–10. 

  Bohuslän (se även under Götaland) 

  Björseth, Bertil, Ordet stall i bohuslänska ortnamn. I: Meijerbergs arkiv
                        för svensk ordforskning 8 (1952). S. 59–74. 

  Drougge, Gunnar, Ortnamn i Berfendal. I: Fem socknar i Munkedal. Berfendal,
                        Foss, Håby, Svarteborg, Valbo-Ryr. Munkedal 1980. S. 67–85. 

   Ortnamn i Foss. I: Fem socknar i Munkedal. Berfendal, Foss, Håby,
                              Svarteborg, Valbo-Ryr. Munkedal 1980. S. 67–71, 151–87. 

   Ortnamn i Håby. I: Fem socknar i Munkedal. Berfendal, Foss, Håby,
                              Svarteborg, Valbo-Ryr. Munkedal 1980. S. 67–71, 214–26. 

  Ortnamn i Svarteborg. I: Fem socknar i Munkedal. Berfendal, Foss,
                              Håby, Svarteborg, Valbo-Ryr. Munkedal 1980. S. 67–71, 320–66. 

  Falck-Kjällquist, Birgit, Strövtåg bland bohuslänska kustnamn. I: Bohuslän.
                        Årsbok 2011. S. 55–78. 

  Karlsson, Hugo, Ortnamn »vid älven«. Göteborg 1984. (Kulturhistorisk rapport
                        14. Länsstyrelsen i Göteborgs och Bohus län.) 

  Lindroth, Hjalmar, Bohuslänska ortnamn och bohuslänsk bebyggelsehistoria.
                        Göteborg 1946. (Göteborgs och Bo-hus läns fornminnesförenings tidskrift
                        1945.) 

  — Kust- och skärgårdsnamnen i Göteborgs och Bohus län 

  1. Sjökortet Tjörn. Göteborg 1922. (Skrifter utg. av Institutet för
                        ortnamns- och dialektforskning vid Göteborgs högskola 3.) 

  — Namnforskningar bland västkustens öar och skär. Stockholm 1921. (Populärt
                        vetenskapliga föreläsningar vid Göteborgs högskola. Ny följd 19.) 

  Löfdahl, Maria, Från Tistlarna till Nordkoster. Om namn på fyrar längs
                        västkusten. I: Från sjö till hav (se detta, avd. 1). S. 79–86. 

  Ortnamnen i Göteborgs och Bohus län. [Numera:] Utg. av Språk- och
                        folkminnesinstitutet. Dialekt-, ortnamns- och folkminnesarkivet i Göteborg.
                        Göteborg (se under Götaland, avd. 2.) 

  Palm, David, Ordet hed i bohuslänska ortnamn. I: NoB 64 (1976). S. 48–51.
                        Wadström, Roger, Ortnamn i Bohuslän. Stockholm 1983. [Med bibliografi över
                        litteratur om ortnamn i Bohuslän.] 

  Dalarna (se även under Svealand) Bergfors, Erik Olof, Namn på berg i gamla
                        Leksands socken. 

  I: Namn och runor (se detta, avd. 1). S. 11–23. 

  Döhl, Inger, Ortnamn i Lima och Transtrand. I: Lima och Transtrand. Ur två
                        socknars historia 4. Malung 1998. S. 9–36. 

  Döhl-Flyrén, Inger, Ortnamn i Malung. I: Malung. Ur en sockens historia 2.
                        Red. Olle Veirulf. Malung 1973. S. 267–76. 

  Larsson, Inger, Dåpp Inger, Tupp Lars och Jacobs Olof. Om gårdsnamn i Nås
                        socken i Dalarna. Uppsala 1995. (Acta Universitatis Upsaliensis. Nomina
                        Germanica 21.) 

  — Gårdsnamnen i Dalarna – ett inhemskt släktnamns-skick. I: Personnamn och
                        social identitet. Handlingar från ett Natur och Kultur-symposium i Sigtuna
                        19–22 september 1996. Red. av Thorsten Andersson, Eva Brylla &amp; Anita
                        Jacobson-Widding. Stockholm 1998. (Kungl. Vitterhets Historie och
                        Antikvitets Akademien. Konferenser 42.) S. 195–213. 

  Lindberg, Helge, Munkhäden. Orientering om ett övredalskt namnproblem. I:
                        NoB 63 (1975). S. 137–42. 

  Lindén, Bror, Bebyggelsenamn. I: Mora. Ur Mora, Sollerö, Venjans och Våmhus
                        socknars historia. 1. Red. Täpp John Erik Pettersson. Mora 1984. S. 197–232. 

   Dalarnas ortnamn. I: Dalarna, ett vida berömt landskap. Stockholm
                              1951. S. 147–70. 

   Dalska namn- och ordstudier gällande särskilt Mora tingslag och
                              österdalsområdet. Serieordnade smärre studier 1–3. Stockholm 1947,
                              1950, 1954. (Svenska landsmål och svenskt folkliv B 49, 55, 57.)
                           

   Orsa sockens naturnamn. I: Orsa. En sockenbeskrivning utg. av
                              Orsa jordägande sockenmän under redaktion av Johannes Boëthius 1.
                              Stockholm 1950. S. 543–79. 

  Olofsson, Leif, Gårdsnamn och andra namn på gårdar och torp med
                              syftning på kvinnor i några socknar i södra Dalarna. I: OUÅ 2006. S.
                              41–50. 

   Gårdsnamn och byar i Husby socken. I: Husby socken i Dalarna 7.
                              S. 5–11. 

   Gårdar och byar i Stora Skedvi socken. Gårdsnamn och 

  

  

  

  

  ortnamn, deras betydelser samt tillhörande personhistoria. Säter 1993. 

  Pellijeff, Gunnar, Finska ortnamn. I: Malung. Ur en sockens historia 2. Red.
                        Olle Veirulf. Malung 1973. S. 336–45. 

  Rostvik, Allan, Ortnamn. I: Dalarna. Dalarnas hembygdsbok 65 (1995). S.
                        115–20. 

  Ståhl, Harry, Bebyggelsenamn på -arv(et) i Falutrakten. I: NoB 29 (1941). S.
                        33–67. 

   Bärke, Gränge och Ludvika. Några ortnamn från Väster-bergslagen.
                              I: OUÅ 1946. S. 3–15. 

   Från Mora till Rumboland. Ortnamn längs en av Dalarnas huvudvägar
                              mot Mälardalen. I: Från Kulturdagarna i Bo-näs bygdegård den 24–26
                              juni 1974 under medverkan av Kungl. Gustav Adolfs Akademien. Uppsala
                              1975. S. 17–32. 

   Om gårdsnamnen. I: Rättvik 3. Rättvik 1959. S. 73–85. 

   Om Rättviks ortnamn. I: Rättvik 3. Rättvik 1959. S. 42–72.
                           

   Ortnamn i Dalarna. Stockholm 1982. [Med bibliografi över
                              litteratur om ortnamn i Dalarna.] 

   Ortnamn i Grangärde. I: Armborstet 1969. S. 104–15. 

  Ortnamn i Hedemorabygden. I: Hedemora socken. Hedemora 1982. S.
                              343–56. 

   Ortnamn i Husby. I: Husby socken i Dalarna 5. Husby 1979. S.
                              54–62. 

   Ortnamn i Orebygden. I: Ore. Socknen och kommunen 1. Red.: Georg
                              Landberg. Rättvik 1975. S. 368–84. 

  Ortnamn i Ål. I: Bidrag till Åhls sockens historia 3. Insjön 1962.
                              S. 53–74. 

   Ortnamn och bebyggelse i Kopparbergslagen. I: Saga och sed 1957.
                              S. 53–66. 

   Ortnamnen i Kopparbergslagen. Stockholm 1960. (Kungl. Vitterhets
                              Historie och Antikvitets Akademiens handlingar. Filologisk-filosofiska
                              serien 7.) 

   Sjungar Jonas och Krongårds Per. Något om Dalarnes gårdsnamn. I:
                              OUÅ 1956. S. 17–33. 

   Skissen, Sveten, Väsman och Barken. Några sjönamn i
                              Västerbergslagen. I: NoB 79 (1982). S. 7–17. 

   Tunabygdens ortnamn och gårdsnamn. I: Stora Tuna. En
                              sockenbeskrivning utg. av Stora Tuna församling. Stora Tuna 1959. S.
                              78–109. 

  Sveriges ortnamn. Ortnamnen i Dalarnas län. Skrifter utg. av Språk- och
                        folkminnesinstitutet. Namnavdelningen. Uppsala. 

  7. Leksands kommun. Bebyggelsenamn. Av Erik Olof Bergfors (2001). 

  Sveriges ortnamn. Ortnamnen i Kopparbergs län. På offentligt uppdrag utg. av
                        Ortnamnsarkivet i Uppsala. Uppsala. 

  10. Mora kommun. Bebyggelsenamn. Av Bror Lindén (1990). 

  Tideström, Gunnar, Om by- och gårdsnamnen i Bjursås socken i Dalarne. Utgåva
                        ombesörjd av Helge Lindberg på uppdrag av Dalarnas museum. Falun 1972.
                        (Dalarnas fornminnes- och hembygdsförbunds skrifter 16.) 

  Dalsland (se även under Götaland) Drougge, Gunnar, Dalsländska ortnamn. I:
                        Hembygden. 

  Dalslands fornminnes- och hembygdsförbund. 1975. S. 109–48. 

   Ortnamn i Valbo-Ryr. I: Fem socknar i Munkedal. Berfendal,
                                 Foss, Håby, Svarteborg, Valbo-Ryr. Munkedal 1980. S. 67–71, 375–85.
                              

   Ortnamnen i Dals-Eds socken. I: Boken om Dals-Ed. En bygd vid
                                 gränsen. Utg. av Edstraktens fornminnes- och hembygdsförening.
                                 Uddevalla 1977. S. 620–72. 

   Ortnamnen i Gesäter. I: Gesäters socken. Utg. av Eds
                                 fornminnes- och hembygdsförening. Ed 1980. S. 47–67. 

  Karlsson, Hugo, Ortnamn i Åmål. Karlstad 1997. (Högskolan i Karlstad.
                           Forskningsrapport 97:5. Samhällsvetenskap.) 

  Rosell, Erland, Nössemark. En Dalslands-socken i ortnamnsperspektiv. I:
                           Hembygden 1950. Utg. av Dalslands fornminnes- och hembygdsförbund. S.
                           43–66. 

   Ortnamn i Dalsland. Stockholm 1983. [Med bibliografi över
                                 litteratur om ortnamn i Dalsland.] 

   Ärtemarks socken ur ortnamnsperspektiv. I: Ärtemark. En
                                 dalslandssocken. Red. och utg. av Ivan Lövgren. Mellerud 1955. S.
                                 44–83. 

  Sverges ortnamn. Ortnamnen i Älvsborgs län. På offentligt uppdrag utg. av
                           Kungl. Ortnamnskommittén (Kungl. Ortnamnskommissionen) (se Götaland, avd.
                           2). 

  Gotland (se även under Götaland) 

  Alfvegren, Lars, Gotland i blickpunkten. En kritisk överblick över nyare
                           litteratur om gotländska ortnamn. Uppsala 1961. (Acta Universitatis
                           Upsaliensis. Studia philologiae Scandinavicae Upsaliensia 1.) 

  Andersson, Thorsten, Eygotaland in der altwestnordischen Literatur. I:
                           NoB 96 (2008). S. 5–11. 

  Andrén, Anders, Vem lät bygga kyrkorna på Gotland? I: Saga och sed 2009.
                           S. 31–59. 

  Elmevik, Lennart, De gotländska ortnamnen på -städe, -städar. I: NoB 96
                           (2008). S. 13–24. 

  Gustavson, Herbert, Gotlands ortnamn. I: OUÅ 1938. S. 3–58. 

  Hellberg, Lars, De gotländska ortnamnen på -städe och -städar. En
                           inledande studie över elementet -staðir och ortnamnens pluralitet. I: NoB
                           46 (1958). S. 1–114. 

  Melefors, Evert, Byngen, Smissen och Listar. Inbyggarbeteckningar och
                           husbondenamn på Gotland 1. Typologi och ordbildning. Uppsala 1983. (Acta
                           Academiae Regiae Gustavi Adolphi 56. Studier till en svensk ortnamnsatlas
                           13.) 

   Gotländska gårdnamn. Typologi och ålder. I: Namn och
                                 kulturella kontakter i Östersjöområdet. Handlingar från NORNA:s
                                 30:e symposium i Visby 14–16 september 2002. Red. av Staffan
                                 Nyström. Uppsala 2003. (NORNA-rapporter 78.) S. 143–53. 

   De gotländska ägonamnen på -arve. I: Kust och kyrka på
                                 Gotland. Historiska uppsatser. Red. Per Stobaeus. Visby 2010.
                                 (Arkiv på Gotland 7. Skriftserie för Landsarkivet i Visby och
                                 Gotlands kommunarkiv.) S. 49–74. 

  Ling och graun – växtbeteckningar i ortnamn på Gotland. I:
                                 Florilegium Nordicum. En bukett nordiska språk- 

  

  

  

  

  och namnstudier tillägnade Sigurd Fries den 22 april 1984. Utg. av Lars-Erik
                        Edlund m.fl. Umeå 1984. (Acta Universitatis Umensis. Umeå studies in the
                        humanities 61.) S. 176–90. 

  — Några problematiska gotländska sockennamn. I: Namn och runor (se detta,
                        avd. 1). S. 101–25. 

  Nilsson, Leif, Gotländsk ortnamnsvård. Herbert Gustavsons namngranskning. I:
                        Namn och kulturella kontakter i Östersjöområdet. Handlingar från NORNA:s
                        30:e symposium i Visby 14–16 september 2002. Red. av Staffan Nyström.
                        Uppsala 2003. (NORNA-rapporter 78.) S. 170–73. 

  Olsson, Ingemar, Gotland i blickpunkten. I: NoB 52 (1964). 

  S. 61–89. 

  Gotlands stavgardar. En ortnamnsstudie. Visby 1976. (Gotlandica.
                              Skriftserie utg. av kulturnämnden i Gotlands kommun 10.) 

   Gotländsk natur och historia speglade i ortnamnen. Visby 1979.
                           

   Gotländska ortnamn. Visby 1994. [Med bibliografi över litteratur
                              om ortnamn på Gotland.] 

   Gotländska terrängord. Uppsala 1959. (Acta Universitatis
                              Stockholmiensis. Stockholm studies in Scandinavian philology. New
                              series 3.) 

   Om engelska ortnamn på -stead och gotländska på -stä-de. I: OUÅ
                              1964. S. 3–50. 

  Ortnamn på Gotland. Stockholm 1984. [Med bibliografi över
                              litteratur om ortnamn på Gotland.] 

  Stavgards-problemet – ännu en gång. I: Fornvännen 87 (1992). S.
                              91–97. 

  Gästrikland (se även under Norrland) 

  Hedblom, Folke, Bodarna och fäboden. En bygdestudie i Gästrikland. I: NoB 73
                        (1985). S. 1–17. 

  — Gästriklands äldre bebyggelsenamn. En förberedande undersökning. Gävle
                        1958. (Från Gästrikland. Gästriklands kulturhistoriska förenings meddelanden
                        1957–58.) 

  Sterner, Jan, Gatunamn och Gävlehistoria. Gävle 1997. (Från Gästrikland.
                        Gästriklands kulturhistoriska förenings meddelanden 1997.) 

  Göteborg 

  Baum, Greta, Göteborgs gatunamn 1621 t o m 2000. Göteborg 2001. 

  Lindstam, Carl Sigfrid, Göteborgs gatunamn. 3 uppl. Utg. genom Göteborgs
                        kommuns namnberedning. Göteborg 1986. 

  Halland (se även under Götaland) 

  Hallberg, Göran, De halländska ortnamnens övergång från dansk till svensk
                        skriftspråksnorm. I: Stednavne i brug. Festskrift udgivet i anledning af
                        Stednavneudvalgets 75 års jubilæum. Red. Bent Jørgensen. København 1985.
                        (Navnestudier udg. af Institut for Navneforskning 26.) S. 83–96. 

  Kring ortnamnen i Tvååkers kommun. I: Tvååkersboken. Glimtar från ett
                        gränsland. [En bok om socknarna Två-åker, Spannarp, Sibbarp och Dagsås.]
                        Tvååker 1975. S. 45–56. 

  Strandhemmanens ortnamnsskick i Morups socken. I: SOÅ 2004. S. 49–114. 

  Ljunggren, Karl Gustav, Hallands ortnamn. I: Hallands historia 2. Från
                        freden i Brömsebro till våra dagar. Utg. av Hallands läns landsting.
                        Halmstad 1959. S. 1053–112. 

  Ståhl, Harry, Onsalanamn. I: Onsala. En nordhalländsk socken. Onsala 1973.
                        S. 26–36. 

  Sveriges ortnamn. Ortnamnen i Hallands län. På offentligt uppdrag utg. av
                        Kungliga Ortnamnskommissionen (Ortnamnsarkivet i Uppsala). Uppsala. 

  1. Bebyggelsenamnen i södra Halland (1948), 2. Bebyggelsenamnen i mellersta
                        Halland (1950), 3. Bebyggelsenamnen i norra Halland. Av Harry Ståhl (1980). 

  Hälsingland (se även under Norrland) 

  Brink, Stefan, Bodlanden i Järvsö socken. I: Uppsalastudier i namnforskning.
                        Uppsala 1979. (Ortnamn och samhälle 5.) S. 7–49. 

   Hälsinglands äldre bebyggelsenamn. I: Bebyggelsehistorisk
                              tidskrift 27 (1994). S. 51–60. 

   Namnet Hälsingland. I: NoB 69 (1981). S. 115–51. 

   Ortnamn i Hälsingland. Stockholm 1984. [Med bibliografi över
                              litteratur om ortnamn i Hälsingland.] 

   Ortnamnen och kulturlandskapet. Ortnamnens vittnesbörd om
                              kulturlandskapets utveckling och dess utnyttjande i södra Norrland,
                              särskilt Hälsingland. Uppsala 1983. (Ortnamn och samhälle 8.) 

  Hagåsen, Lennart, Der Binnenseename Hennan und andere Seenamen auf an in
                        Hälsingland, Schweden. I: Namenwelten. Orts- und Personennamen in
                        historischer Sicht (se detta, avd. 1). S. 103–13. 

  — *Hals i Hälsingland och Sunded – två namn i samma farled? I: NoB 89
                        (2001). S. 69–94. 

  Larsson, Lars, Något om ortnamnen i Skog. I: Socknen på Ödmorden.
                        Anteckningar till Skogs sockens historia. Sammanförda av Nils C. Humble.
                        Stråtjära 1944. S. 164– 

  78. 

  Sveriges ortnamn. Ortnamnen i Hälsingland 2:2. Hudiksvalls kommun.
                        Hudiksvallsområdet. Bebyggelsenamn. Av Lennart Hagåsen. Uppsala 2014. (Skr.
                        utg. av Institutet för språk och folkminnen. Namnarkivet i Uppsala. Serie
                        A.) 

  Härjedalen (se även under Norrland) 

  Flemström, Bertil, Sockennamnen. I: Härnösands stift i ord och bild (se
                        Norrland). 

  Modin, Erik, Härjedalens ortnamn och bygdesägner. 3 uppl. Sveg 1949. 

  Brink, Stefan: Något om namnen på Härjedalens vattendrag. En förberedande
                        undersökning. I: Oknytt 1–2 (1992) S. 16–43. 

  Jämtland (se även under Norrland) Brink, Stefan, Kristnande och kyrklig
                        organisation i Jämtland. I: Jämtlands kristnande. Red. av Stefan Brink. Uppsala 1996.
                        (Projektet Sveriges kristnande. Publikationer 4.) S. 155–88. 

  

  

  

  

  Edlund, Lars-Erik, Mellan väst och öst. Det jämtländska språkområdet över
                        tid ur ett nordiskt perspektiv. I: Jämtland och den jämtländska världen
                        1000–1645. Red.: Olof Holm. Stockholm 2011. (Kungl. Vitterhets Historie och
                        Antikvitets Akademien. Konferenser 75.) S. 43–90. 

  Flemström, Bertil, Jämtländska ortnamn. Östersund 1972. 

   Ortnamn i Jämtland. Stockholm 1983. [Med bibliografi över
                              litteratur om ortnamn i Jämtland.] 

   Ortnamn i Offerdal. I: En bok om Offerdal 2. Utg. av Offerdals
                              hembygdsförening genom dess ordf. Elov Boman. Östersund 1962. S.
                              187–220. 

   Ortnamn kring Gesunden. I: Stugukrönika 1955. S. 8–16. 

   Ortnamn och urkunder från Stuguns socken. I: Stugukrönika 1965.
                              S. 42–47. 

  Ortnamnen i Bodsjö: Varje ortnamn är ett stycke bygdehistoria. I:
                              Bodsjöboken 1980. S. 4–25. 

   Ortnamnen i Hällesjö. I: Hällesjö sockens historia 2. Bräcke
                              1981. S. 10–40. Även som: Ortnamnen i Hällesjö socken. Småskrifter
                              utg. av Hällesjö hembygdsförening 

  1. Hällesjö 1982. 

   Ortnamnen kring Krångede och Gammelänge. I: Jämten 1960. S.
                              97–118. 

   Sockennamnen. I: Härnösands stift i ord och bild (se 

  Norrland). Lindberg, Carl, De jämtländska sockennamnens ursprung 

  – by-, gränd- eller bygdenamn. I: Jämten 1943. S. 65– 

  108. 

  Sveriges ortnamn. Ortnamnen i Jämtlands län. På offentligt uppdrag utg. av
                        Ortnamnsarkivet i Uppsala. Uppsala. 

  3. Bräcke kommun. Bebyggelsenamn. Av Bertil Flemström (1995), 6. Ragunda
                        kommun. Bebyggelsenamn. Av Bertil Flemström (1983). 

  Vikstrand, Per, Förkristna sakrala ortnamn i Jämtland. I: NoB 81 (1993). S.
                        49–84. 

  Lappland (se även under Norrland) 

  Falck, Albert, Gällivares samiska och finska ortnamn. Gällivare 1998. 

  Holm, Gösta, Nordiskt och lapskt i Lapplands ortnamn. I: Ortnamn och
                        språkkontakt. Handlingar från NORNA:s sjätte symposium i Uppsala 5–7 maj
                        1978. Red. Thorsten Andersson, Eva Brylla &amp; Allan Rostvik. Uppsala 1980.
                        (NORNA-rapporter 17.) S. 28–62. 

  Korhonen, Olavi &amp; Anderson, Hans, Samiska ortnamn vid vägar och
                        färdleder i Lule lappmark. En liten bok om lulesamiska natur- och
                        bebyggelsenamn vid gamla och moderna färdvägar i Lule lappmark, som är en
                        del av Sábme, där Laponia, Lapplands världsarv, ligger. Jokkmokk 2010. 

  Löfvendahl, Eberhard, Namn på stationer och mötesplatser vid Malmbanan.
                        Namngivning med politiska förtecken. I: NoB 91 (2003). S. 67–99. 

  Swedell, Ulla, Gällivares bebyggelsenamn i språkkontakt. I: Namnens dynamik.
                        Utvecklingstendenser och drivkrafter inom nordiskt namnskick (se detta, avd.
                        1). S. 291–301. 

   Några sjönamn i det flerspråkliga Gällivare. I: Namn.
                                 Hyllningsskrift till Eva Brylla den 1 mars 2004 (se detta, avd. 1).
                                 S. 133–39. 

   Ortnamnsproblem i Gällivare. I: Namn från land och stad (se
                                 detta, avd. 1). S. 181–87. 

  Wiklund, Karl Bernhard, De lapska och finska ortnamnen vid Kiruna och
                           Torneträsk. Förtecknade och förklarade. Uppsala 1910. [Särtryck ur Le
                           monde oriental 4–5 (1910–11).] 

  Malmö 

  Gator i Malmö. Gator, parker och stadsdelar i Malmö från 1300-talet till
                           vår tid. Red.: Birgit Bender. Malmö 1999. 

  Ingers, Ingemar, Ortnamn i Malmö 1–10. I: Malmö fornminnesförenings
                           årsskrift 1957 (s. 6–46), 1958 (s. 59–74), 1959 (s. 51–76), 1960 (s.
                           52–81), 1961 (s. 77–110), 1962 

  (s. 34–61), 1969 (s. 104–24), 1970 (s. 86–97), 1972 (s. 113–34), 1975 (s.
                           74–90). 

  — Ortnamn i Malmö 11. I: Elbogen. Medlemsblad för Malmö 

  fornminnesförening 1978:4. S. 9–20. Ljungberg, Leif, Gatunamnen i Malmö.
                           Malmö 1960. 

  Medelpad (se även under Norrland) 

  Edlund, Lars-Erik, Gamla ortnamn i Medelpad. I: Sundsvalls historia 1.
                           Red.: Lars-Göran Tedebrand. Sundsvall 1996. 

  S. 45–63. 

  Flemström, Bertil, Ortnamn i Medelpad. En översikt. Sundsvall 1960.
                           [Särtryck ur Medelpad – drag ur bygdens historia. Handledning för lärare
                           i enhetsskolan. Timrå 1959.] 

  Sockennamnen. I: Härnösands stift i ord och bild (se Norrland). Holm,
                           Gösta, Ortnamn, dialekter och järnåldersbygd i Medelpad. I: NoB 78
                           (1990). S. 97–104. 

  Neumüller, Kristina, Vattensjön och Vattenån. Samband mellan sjönamn och
                           ånamn i Medelpad. Uppsala 2007. (Acta Academiae Regiae Gustavi Adolphi
                           96.) 

  Nyman, Eva, Vattennamn på Snägd- i Medelpad. I: Från sjö till hav (se
                           detta, avd. 1). S. 97–106. 

  Palm, David, Bynamn och bebyggelse i Njurunda. I: Ålsta. Medelpads
                           folkhögskolas elevförbunds årsskrift. 1944. S. 33–41. 

  Norrbotten (se även under Norrland) 

  Edlund, Lars-Erik, Luleå, Harads, Gerisoset. Ortnamnsstrukturer i norra
                           Sverige. I: Att leva vid älven. Åtta forskare om människor och resurser i
                           Lule älvdal. Red. av Evert Baudou. Bjästa 1996. (Kungl. Skytteanska
                           samfundets handlingar 47.) S. 111–31. 

  Holm, Gösta, Norrbottens bebyggelsehistoria i ortnamns- och
                           dialektgeografisk belysning. I: Tre kulturer 4 (1988). S. 84–112. 

  Staten, kyrkan och ortnamnen och dialekterna i Norrbotten. I: Ortnamn i
                           språk och samhälle (se detta, avd. 1). S. 143–60. 

  

  

  

  

  Lindblom, Else Britt, Gårdar och namn i Nederluleå socken. Luleå 1992.
                        (Bothnica 13.) 

   Från Abborrstenen till Östreklacken. Namn på öar och
                              undervattensgrund i Luleå skärgård. Luleå 1999. 

   Studier över önamnen i Luleå skärgård. Umeå 1988. (Skrifter utg.
                              av Dialekt-, ortnamns- och folkminnesarkivet i Umeå. Serie B. Namn 3.)
                           

  Nylund Torstensson, Eivor, De finska sjönamnen i Korpilombolo socken.
                        Uppsala 1973. (Acta Universitatis Upsaliensis. Studia Uralica et Altaica
                        Upsaliensia 7.) 

  Wiklund, Staffan, Ägonamnen vid Luleälven. Om namnkontinuiteten i Svartlå by
                        i Edefors socken. Umeå 1986. (Nordsvenska. Skrifter utg. av Institutionen
                        för nordiska språk vid Umeå universitet 3.) 

  Övre Norrlands ortnamn. Ortnamnen i Norrbottens län. Utg. av Dialekt-,
                        ortnamns- och folkminnesarkivet i Umeå. Umeå. 

  3 A. Bodens kommun. Bebyggelsenamn. Av Gunnar Pellijeff (1987), 5. Haparanda
                        kommun. Bebyggelsenamn. Av Gunnar Pellijeff (1992), 7 A. Kalix kommun.
                        Bebyggelsenamn. Av Gunnar Pellijeff (1980), 7 B. Kalix kommun. Naturnamn. Av
                        Gunnar Pellijeff. (1985), 9 A. Luleå kommun. Bebyggelsenamn. Av Gunnar
                        Pellijeff (1990), 11 A. Piteå kommun. Bebyggelsenamn. Av Gunnar Pellijeff
                        (1988), 13 A. Överkalix kommun. Bebyggelsenamn. Av Gunnar Pellijeff (1982),
                        14. Övertorneå kommun. Bebyggelsenamn. Av Gunnar Pellijeff (1996). 

  Närke (se även under Svealand) 

  Brevner, Erik, Sydöstra Närkes sjönamn. Sjönamnen i Askers, Sköllersta och
                        Kumla härader. Uppsala 1942. (Skrifter utg. av Kungl. Gustav Adolfs
                        Akademien för folklivsforskning 9.) 

  Calissendorff, Karin &amp; Larsson, Anna, Ortnamn i Närke. Örebro 1998.
                        (Humanistica Oerebroensia. Artes et linguae. Humanistic studies at the
                        University of Örebro 1.) 

  Hellberg, Lars, Kumlabygdens ortnamn och äldre bebyggelse. Kumla 1967.
                        (Kumlabygden. Forntid – nutid – framtid 3.) 

  Pellijeff, Gunnar, Ortnamn och bebyggelse. I: Sköllerstabygden. Tre
                        Närkesocknar, Sköllersta, Svennevad, Bo 1. Hallsberg 1978. S. 128–43. 

  Sahlgren, Jöran, Gällersta sockens by- och gårdnamn. I: Saxons bok på
                        75-årsdagen. Red. J. G. Andersson &amp; Kurt Jonason. Stockholm 1934. S.
                        21–27. 

   Nysunds sockens gårdnamn. Några anteckningar. I: Ny-sunds socken.
                              Minnesskrift utgiven på uppdrag av kyrkostämman år 1938 med anledning
                              av kyrkans 300-åriga tillvaro. Örebro 1938. S. 79–94. 

   Några närkiska å- och älvnamn. I: Örebro läns
                              naturskyddsförenings årsskrift 1936. S. 61–84. 

   Skagershults sockens naturnamn. Vatten ock vattendrag. Stockholm
                              1912–35. (Svenska landsmål ock svenskt folkliv B 32.) 

   Nordiska ortnamn i språklig och saklig belysning 9. Sta-namn i
                              Närke. I: NoB 15 (1927). S. 1–87. 

  Wiktorsson, Per-Axel, Ortnamn längs Ävestaån. I: Om makt och offer. Röster
                        om centralmaktens utveckling i tiden före historien. Red.: Leif Karlenby.
                        Stockholm 2007. S. 55–70. 

  Skåne (se även under Götaland) Bjorvand, Harald, Skåne. I: NoB 94 (2006). S.
                        15–23. 

  — Skåne – et øyrike? I: NoB 99 (2011). S. 21–31. Bruhn, Erik, Ägonamn i
                        Rönnebergs härad. Lund 1931. (Meddelanden från Svenska ortnamnsarkivet 2.) 

  Dobat, Andres Siegfried, Mapping social order. Place-names containing rink
                        or karl and the development of political administration in 10th century
                        South Scandinavia. I: Navnemiljøer og samfund i jernalder og vikingetid (se
                        detta, avd. 1). S. 41–73. 

  Ejder, Bertil, Marknamn och kulturhistoria. Studier i skånskt
                        marknamnsskick. Lund 1951. (Lundastudier i nordisk språkvetenskap 7.) 

  Hallberg, Göran, Bolshus och ägonamnselementet bol i Skåne. I: SOÅ
                              1972. S. 41–62. 

   En bukett skånska stenar med namn. Traditioner och
                              namngivningsmotiv. I: Namenwelten. Orts- und Personennamen in
                              historischer Sicht (se detta, avd. 1). S. 114–38. 

   Kring bebyggelsenamnen i Rönnebergs härad. I: SOÅ 1976. S. 3–42.
                           

   Kring hav och sjö i skånsk miljö. I: Från sjö till hav (se detta,
                              Avd. 1). S. 43–52. 

   Kring några skånska namnmiljöer – indelningsverk, herrgårdskultur
                              och uppkallelse efter utomskånska förebilder. I: SOÅ 1976. S. 43–91.
                           

  Lång(a) och läng(a) i skånska ortnamn. I: Nordiska studier i
                              filologi och lingvistik. Festskrift tillägnad Gösta Holm på
                              60-årsdagen den 8 juli 1976. Red.: Lars Svensson, Anne Marie
                              Wieselgren &amp; Åke Hansson. Lund 1976. 

   151–61. 

   Oderljunga och ljunga-namnen i Skåne. I: Västra Göinge
                              hembygdsförenings skriftserie 27 (1979). S. 99–106. 

   Ortnamnen i Oppmanna och Vånga. I: Oppmanna-Vånga
                              hembygdsförenings årsskrift 2006. S. 21–32. 

   Ortsnamn i Vattenrikets namnmiljöer. I: Årsbok 2006 utg. av
                              Villands härads hembygdsförening. S. 9–28. 

   Personnamn i skånska ortnamn. Några försök till samarbetsprojekt.
                              I: SOÅ 2004. S. 11–48. 

   Skånes sockennamn. I: SOÅ 1997. S. 45–87. 

   De skånska namnen på -husa. I: NoB 78 (1990). S. 51–61. 

  Ingers, Ingemar, Ortnamn i Finja socken. I: Sundberg, John, Finja
                              genom tiderna. Hässleholm 1953. S. 13–16. 

  Ortnamn i Glimåkra. I: Glimåkraboken 2. Bygden och sparbanken.
                              Utg. av Glimåkra sparbank. Glimåkra 1967. 

   65–76. 

  

  

  

  

  Ortnamn i Loshult. I: En bok om Loshult sammanställd av Artur
                              Strid. Osby 1973. S. 13–23. 

   Ortnamn i nuvarande Tomelilla köping. Marknamn och naturnamn på
                              Örups gård. I: Tomelilla hembygdskrets. Årsbok 1968. S. 3–9. 

   Ortnamn i Rebbelberga. I: Bjärebygden 1959. S. 32–37. 

   Ortnamnen i Burlöv. I: Ingers, Ingemar, Burlövs kommun. Historia
                              och beskrivning. Arlöv 1972. S. 39–115. 

   Ortnamnen i Gråmanstorp, Vedby och V Sönnarslövs socknar. I:
                              Sparbanken Klippan, Klippan. Minnesskrift i anledning av dess 50-åriga
                              tillvaro 1903–1953. Klippan 1954. S. 14–16. 

   Ortnamnen i Maglarp. I: Boken om Maglarp: en sockenkrönika. Red.
                              av Harald Lindal. Malmö 1954. S. 221–28. 

  Isaksson, Stig, Hane ’tupp’ i skånska dialekter och ortnamn. I: SOÅ
                              1998. S. 45–65. 

  Orden uggla och ulv som bebyggelsenamnselement i Skåne. I: SOÅ
                              1980. S. 30–50. 

  Lundbladh, Carl-Eric, Bebyggelsenamn i Örkelljunga kommun. Örkelljunga 2009.
                        (Småskrifter utg. av Örkelljunga hembygdsförening 6.) 

  Nyman, Eva, Skandinavien – Bezug und Bedeutung. I: Beiträge zur
                        Namenforschung 42 (2007). S. 453–65. 

  Pamp, Bengt, Från Gödelöv till Östen Undéns gata. En uppslagsbok över
                              ortnamn i Lund under tvåtusen år. Lund 1998. (Föreningen Gamla Lund.
                              Årsbok 80.) 

   Härads- och sockennamn i Lundabygden. Malmö 1979. [Bilaga till
                              Lundabygdens sparbanks årsredovisning 1978.] 

  I-omljud och skånska ie-namn. Onomastisk ljud- och skrifthistoria.
                              I: NoB 85 (1997). S. 5–21. 

  Namn på gård i by i Bjäre härad. I: SOÅ 1963–64. S. 49–91.
                           

   Ortnamn i Skåne. Stockholm 1983. [Med bibliografi över litteratur
                              om ortnamn i Skåne.] 

   Skånska orter och ord. Malmö 1988. 

  Sahlgren, Jöran, Hälsingborgstraktens ortnamn. I: Sahlgren, Jöran,
                              Valda ortnamnsstudier (Opuscula toponymica selecta) (se detta, avd.
                              1). S. 235–88. 

   Sockennamnen på Österlen. I: Tumathorps Sanct Knuts Gille.
                              Tänkebok 1950. S. 59–70. 

  Sjöstedt, Gösta, Med djurnamn sammansatta ortnamn i Frosta härad. I: SOÅ
                        1937–39, s. 24–44; SOÅ 1940–41, s. 10–28; SOÅ 1942–45, s. 22–45. 

  Skånes ortnamn. [Numera:] Utg. av Institutet för språk och folkminnen.
                        Dialekt- och ortnamnsarkivet i Lund. Ser. A. Bebyggelsenamn. Lund. 

  1. Albo härad. Av Bertil Ejder (1958), 2. Bara härad. Av Göran Hallberg
                           (1991), 3. Bjäre härad och Ängelholms stad. Av Bengt Pamp (1964), 4.
                           Frosta härad. Av Göran Hallberg (2000), 6. Gärds härad. Av Berit Sandnes
                           (2010), 

  7. Harjagers härad och Eslövs stad. Av Göran Hallberg (1979), 11. Ljunits
                           härad. Av Göran Hallberg (1975), 12. Luggude härad med Höganäs stad.
                           Helsingborgs stad. Av Bertil Ejder under medverkan av Göran Hallberg och
                           Claes Ringdahl (2003), 13. Norra Åsbo härad. Av Carl-Erik Lundbladh
                           (2008), 14. Onsjö härad. Av Stig Isaksson (1980), 15. Oxie härad och
                           Malmö stad. Av Göran Hallberg (2009), 16. Rönnebergs härad och Landskrona
                           stad. Av Göran Hallberg (1973), 18. Södra Åsbo härad. Av Bertil Svensson
                           &amp; Sven Benson (1962), 19. Torna härad och Lunds stad. Av Göran
                           Hallberg (2016), 21. Villands härad och Kristianstads stad. Av Berit
                           Sandnes (2016), 22. Västra Göinge härad med Hässleholms stad. Av Claes
                           Ringdahl (2008), 23. Östra Göinge härad. Av Claes Ringdahl (2014). 

  Svensson, Ola, Järnets ortnamn i Skåne. I: Järnets roll. Skånelands och
                           södra Smålands järnframställning under förhistorisk och historisk tid.
                           Red. Bertil Helgesson. Kristianstad 2009. S. 99–109. 

   Nämnda ting men glömda. Ortnamn, landskap och rättsutövning.
                                 Växjö 2015. 

   Skånska ortnamn i anslutning till rättsutövning. I: Nordiske
                                 navnes centralitet og regionalitet. Rapport fra NORNAs 35.
                                 symposium på Bornholm 4.-7.maj 2006. Red. Birgit Eggert, Bente
                                 Holmberg &amp; Bent Jørgensen. Uppsala 2007. (NORNA-rapporter 82.)
                                 S. 191–219. 

  Vide, Sten-Bertil, Byanamnen i Örkeneds socken. I: Vår hembygd. Kyrkhults
                           hembygdsförening. Årsskrift 1976. 

  S. 69–73. 

  Wijkander, Klara, Ortnamn på Hallands Väderö. I: SOÅ 1963–64. S. 3–29. 

  — Ortnamn på Kullaberg. 3 uppl. Höganäs 1978. [Särtryck ur: Kullabygd 30,
                           1957.] 

  Småland (se även under Götaland) 

  Agertz, Jan, Bebyggelsenamn i socknarna Reftele och Vill-stad. Utg. av
                           Reftele hembygdsförening &amp; Västbo härads fornminnesförening.
                           Smålandsstenar 1997. 

   Namnmiljön i det senmedeltida Eksjö. I: Namn (se detta, avd.
                                 1). S. 1–6. 

   Några ortnamn i Viredabygden. I: Viredabygden 3. 2003.
                              

   91–94. 

   Om ortnamn i Jönköpings län. Jönköping 2008. (Småländska
                                 kulturbilder 2008.) 

  Ortnamn i Kärda socken. I: Kärda, en smålandssockens historia
                                 från forntid till nutid. Kärda 1987. S. 190–204. 

   Ortnamn och bebyggelsehistoria i Gränna-Visingsöbygden. I:
                                 Visingsöartiklar. Tolv artiklar om Visingsö från bronsålder till
                                 medeltid. Red. Påvel Nicklasson. Jönköping 2000. (Jönköpings läns
                                 museum. Rapport 42.) S. 111–18. 

   Småländska ortnamn i runskrift och ortnamn i småländska
                                 runinskrifter. I: Om runstenar i Jönköpings län. Jönköping 2002.
                                 (Småländska kulturbilder 2002. Med

  

  

  

  

  delanden från Jönköpings läns hembygdsförbund och Stiftelsen Jönköpings läns
                        museum 71.) S. 93–102. 

   De äldsta bebyggelsenamnen i Almesåkra socken. I: Almesåkra –
                              från forntid till nutid. Almesåkra 2000. S. 43–60. 

  Fridell, Staffan, Ortnamn i Alvesta kommun. Alvesta 2006. (Alvesta
                              kommun.) 

   Några småländska sockennamn. I: OUÅ 2012. S. 53–57. 

   Ortnamn och bebyggelsehistoria på Bolmsö. I: OUÅ 1996. 

   5–29. 

   Ortnamn på ryd i Småland. Uppsala 1992. (Acta Academiae Regiae
                              Gustavi Adolphi 60. Studier till en svensk ortnamnsatlas 15.) 

   Ortnamn på Visingsö. I: OUÅ 2010. S. 13–27. 

   Småländska ortnamnsstudier. I: OUÅ 2015 S. 39–57. 

   Studier i sydsmåländska ortnamn. I: OUÅ 2009. S. 39– 

  47. 

  — Ängsnamn på bolet : ursprung och ålder. I: Ägonamn – struktur och
                        datering. Rapport från NORNA:s tjugotredje symposium på Svidja 15–17
                        september 1995. Red. av Gunilla Harling-Kranck. Uppsala 1997.
                        (NORNA-rapporter 63.) S. 77–84. 

  Hallberg, Göran, Ortnamn i Småland. Stockholm 1983. [Med bibliografi över
                        litteratur om ortnamn i Småland.] 

  Hellberg, Lars, Forn-Kalmar. Ortnamnen och stadens förhistoria. I: Kalmar
                        stads historia 1. Kalmarområdets forntid och stadens äldsta utveckling.
                        Tiden intill 1300-talets mitt. Huvudred.: Ingrid Hammarström. Kalmar 1979.
                        S. 119–66. 

  Jönsson, Fridolf, Byar och rotar. Ortnamn i Slätthög och Mistelås. I: Boken
                        om Slätthög och Mistelås. Moheda 1995. S. 263–77. 

   Om gamla ortnamn i Ryssby. I: En bok om Ryssby i Sunnerbo,
                              Kronobergs län. Utg. av Bertil Bexell. Ryssby 1978. 

   109–23. 

   Ortnamnen i Döderhult med ”Gåtan Påskallavik”. Utg. av
                              Hembygdsföreningen Oskarshamn-Döderhult. Oskarshamn 2003. 

   Ortnamn i Kronobergs län. 3 uppl. Växjö 1994. 

   Ortnamnen. I: Gislaveds historia. Av Anna Britta Nilsson m.fl.
                              Huvudred. Sven-Gunnar Sundberg. Gislaved 1972. 

   27–45. 

  Ortnamnsgranskning i Ramkvilla. I: Torpare och backstugusittare i
                              Ramkvilla socken. Ramkvilla 1994. S. 15–31. 

   Äldre ortnamn i Arby – Karlslunda. I: Karlslunda socken 

  1. Påryd 1981. S. 95–105. 

  — Äldre ortnamn i Kristdala. I: Bankeström, Sven, Från flydda tiders
                        Kristdala och Tunalän. Kristdala 1982. S. 311–19. 

  Lindqvist, Natan, Dialekt och ortnamn i Nässjöbygden. I: Nässjöbygden och
                        sparbanken. Minnesskrift med anledning av sparbankens sjuttiofemårsjubileum.
                        Red. Arthur Lindgren. Oskarshamn 1947. 

  Lindroth, Hjalmar, Från ortnamns- och dialektforskningen inom Kalmar län.
                        Kalmar 1926. (Södra Kalmar län 2.) 

  Moberg, Lennart, Ortnamnen i Tjust. En översikt. I: Meddelanden från
                        Tjustbygdens kulturhistoriska förening 1947. S. 5–68. 

  Modéer, Ivar, Bynamnen. I: Högsbyboken. Högsby, Långe-måla och Fågelfors
                        bygd och liv. 1. Utg. av Högsby kommun under redaktion av Herberth Eriksson
                        &amp; Olle Franzén. Högsby 1969. S. 49–62. 

   Ortnamn i Misterhult. I: Misterhults socken – den är vår hembygd.
                              [2 uppl.] [Av] Arvid Sjögren m.fl. Oskarshamn 1955. S. 78–89. 

   Småländska skärgårdsnamn. En studie över holmnamnen i Mönsterås.
                              Uppsala 1933. (Skrifter utg. av Kungl. Gustav Adolfs Akademien för
                              folklivsforskning 1.) 

   Ålems sockens ortnamn. I: Ålems socken. Historia och beskrivning.
                              Utg. av Ålems hembygdsförening under red. av Manne Hofrén. Ålem 1949.
                              S. 79–90. 

  Ståhl, Harry, Något om ortnamnen i Askeryds socken. I: Andersson, Karl David
                        &amp; Silfving, Jean, Askeryd. En gammal smålandsssocken. [Eksjö] 1981. S.
                        45–53. 

  Sveriges ortnamn. Ortnamnen i Jönköpings län. På offentligt uppdrag utg. av
                        Ortnamnsarkivet i Uppsala. Uppsala. 

  2. Mo härad. Bebyggelsenamn. Av Ivar Lundahl (1974). Vide, Sten-Bertil, Om
                        ortnamnen i Algutsboda. I: Algutsbodaboken 1962. S. 247–60. 

  Vikstrand, Per, Kristnandet och sockenbildningen i Möre belysta av
                        ortnamnen. I: Möres kristnande. Red.: Henrik Williams. Uppsala 1993.
                        (Projektet Sveriges kristnande. Publikationer 2.) S. 29–83. 

  Ödeen, Nils, Järnhanteringen och ortnamnen i Småland. I: John Nihlén,
                        Studier rörande äldre svensk järntillverkning med särskild hänsyn till
                        Småland. Stockholm 1932. (Jernkontorets bergshistoriska skriftserie 2.) S.
                        149–58. 

  — Studier i Smålands bebyggelsehistoria. Ett bidrag till svensk
                        ortnamnsforskning. Lund 1927–30. (NoB. Bilaga C.) 

  Stockholm (se även under Södermanland och Uppland) 

  Johansson, Carina, I gatuplanet. Namnbrukarperspektiv på gatunamn i
                        Stockholm. Uppsala 2007. (Namn och samhälle 20.) 

  Nyström, Staffan, Anna Lindhs Plats. Historien om ett namn i Stockholm ...
                        och ett misskrediterat ortnamnselement. I: OUÅ 2007. S. 71–86. 

  Stockholms gatunamn. Av Nils-Gustaf Stahre m.fl. 3 utökade och rev. uppl.,
                        bearb. av Staffan Nyström. Stockholm 2005. (Stockholmsmonografier utg. av
                        Stockholms stad 50.) 

  Ståhle, Carl Ivar, Kungsan, Fiskis och Stegan. Stockholmsnamn och
                        Stockholmsspråk. Ord på -an och -is i stockholmskan – och en Bellmansstrof.
                        I: Nysvenska studier 59–60 (1979–80). S. 362–84. Omtryckt i: Carl Ivar
                        Ståhle, Stockholmsnamn och Stockholmsspråk. Stockholm 1991. 

  S. 138–58. 

  

  

  

  

  Södermanland (se även under Svealand) 

  Brylla, Eva, Singular ortnamnsböjning i fornsvenskan. Starkt böjda namn med
                        utgångspunkt från sörmländskt material. Uppsala 1987. (Skrifter utg. genom
                        Ortnamnsarkivet i Uppsala. Serie B. Meddelanden 6.) 

  Calissendorff, Karin, Ortnamn i Boo och Saltsjöbaden. I: Nackaboken 1974 S.
                        7–22. 

   Ortnamn i Nacka. I: Nackaboken 1966. S. 5–24. 

  Hellberg, Lars, Bygd och odling i ortnamnens ljus. I: Stenkvista. En
                              socken i Sörmland. Utg. av Ärla kommun. Ärla 1963. S. 166–207. 

   Kommunens och häradernas namn. I: Ett stycke Sörmland. Flens
                              kommun i tiden och historien. Nyköping 1985. S. 378–400. 

   Ortnamn i Selebo härad. I: OUÅ 1973. S. 27–46. 

  Ortnamn på Rekarna. Bidrag till belysning av Södermanlands äldsta
                              indelning. I: NoB 39 (1942). S. 88–135. Moberg, Lennart,
                              Skärgårdsnamnen i Strindbergs Hemsöborna – dikt och verklighet. I: OUÅ
                              1990. S. 5–24. 

  Nanryd, Marie-Louise, Gatunamnen i Eskilstuna. Om namnen på gator, kvarter,
                        stadsdelar m m samt stadens tillväxt och planering. Eskilstuna 1995.
                        (Lokalhistoriska sällskapet i norra Södermanland. Årsbok 1995.) 

  Neumüller, Kristina, Grindstugan, Römossen och Trumslagartorp. Nybyggesnamn
                        i Rekarnebygden under 1500- och 1600-talet. I: OUÅ 2010. S. 35–59. 

  Nyström, Staffan, Ord för höjder och sluttningar i Daga härad. En studie
                        över betydelsen hos två grupper terrängbetecknande appellativ och
                        ortnamnselement. Uppsala 1988. (Skrifter utg. genom Ortnamnsarkivet i
                        Uppsala. Serie B. Meddelanden 7.) 

  Ortnamn i Haninge. Västerhaninge 1990. (Haningebygden 25.)
                           

   Ortnamnen i Ornö socken. Ornö 1996. (Bygdemuseet Ornö
                              sockenstugas skriftserie 6.) 

  Önamn i Båven. En studie över önamnsskicket i en sörmländsk insjö.
                              Uppsala 1985. (Folklivsskildringar och bygdestudier utg. av Kungl.
                              Gustav Adolfs Akademien 11.) 

  Pettersson, Kerstin, Gator och kvarter. Strängnäs, Marie-fred, Stallarholmen
                        och Åkers Styckebruk. Eskilstuna 1998. (Lokalhistoriska sällskapet i norra
                        Södermanland. Årsbok 1999.) 

  Stahre, Nils-Gustaf, Ortnamn i Stockholms skärgård (se Avd 2, Svealand). 

  Strandberg, Svante, Betlehem, Klippan, Nain och Jerusalem. I: Österåkers
                        hembygdsförening. Årsskrift 2007. S. 20–22. 

  Betlehem, Skövde och Pommern. Uppkallelsenamn i Västermo socken.
                              I: OUÅ 2008. S. 79–88. 

   Med tåget från sydvästra Sörmland till Gnesta. En ortnamnsresa.
                              I: Sörmlandsbygden. Södermanlands hembygdsförenings årsbok 77 (2009).
                              S. 87–96. 

  Sockennamn i Sörmland, Uppland och Västergötland. En översikt. I: Kungl.
                        Humanistiska Vetenskaps-Samfundet i Uppsala. Årsbok 1995. S. 31–58. 

   Sockennamnen i Flens kommun. I: Ett stycke Sörmland. Flens
                                 kommun i tiden och historien. Nyköping 1985. S. 401–18. 

   Sockennamnen i Katrineholms kommun. I: Sörmländsk bygd under
                                 7000 år. Kulturminnesvårdsprogram för Katrineholms kommun. Red. av
                                 Lina Campbell. Katrineholm 1988. S. 83–95. 

   Studier över sörmländska sjönamn. Etymologi, namnbildning och
                                 formutveckling. Uppsala 1991. (Skrifter utg. genom Ortnamnsarkivet
                                 i Uppsala. Serie B. Meddelanden 8.) 

  Ståhle, Carl Ivar, Ortnamn och bebyggelse i Västra Vingåker.
                                 Nyköping 1954. (Sörmländska handlingar 18.) 

   Sockenindelningen i Törens prosteri. I: NoB 38 (1950).
                              

   100–12. 

  Uppland (se även under Svealand) 

  Björklund, Stig, Några glimtar av Rasbo och Rasbokils äldre bebyggelse
                           och namn. Uppsala 1982. 

  Brink, Stefan, Ortnamn och bebyggelse i Tierpsbygden. I: Land och
                           samhälle i förändring. Uppländska bygder i ett långtidsperspektiv. Red.:
                           Eva Hjärtner-Holdar, Håkan Ranheden &amp; Anton Seiler. Uppsala 2007.
                           (Arkeologi E4 Uppland. Studier 4.) S. 697–712. 

  Calissendorff, Karin, Helgö. I: NoB 52 (1964). S. 105–52. 

   Helgö – unikt handelscentrum eller vanlig bondgård? I:
                                 Fornvännen 86 (1991). S. 106–10. 

   Ortnamn i Uppland. Stockholm 1986. [Med bibliografi över
                                 litteratur om ortnamn i Uppland.] Drougge, Gunnar, Ortnamnen i
                                 Stocksunds köping. I: Boken om Stocksund. Stockholm 1963. S.
                                 93–110. 

  Eriksson, Manne, Tierps sockens äldre bebyggelsenamn. I: Tierp – en
                           sockenbeskrivning. Glimtar ur Tierps sockens historia. Tierp 1975. S.
                           67–78. 

  Friesen, Otto von, Bynamn på de uppländska runstenarna. 

   NoB 18 (1930). S. 87–109. Hellberg, Lars, Hedendomens spår i
                                 uppländska ortnamn. 

   OUÅ 1986. S. 40–71. 

  Pihl, Elin, Ägonamnen i Söderby i Almunge 1710 och 1962– 1963. I:
                                 OUÅ 2009. S. 67–81. 

   Ägonamn. Namnstruktur och namnkontinuitet i två upp

  ländska socknar. Uppsala 2014. (Namn och samhälle 27.) Rostvik, Allan,
                           Några ortnamn i Solna. I: Solna förr och nu 

  3. Solna 1969. S. 43–58. 

  Sahlgren, Jöran, By- och gårdnamn i Bromma socken. I: Sahlgren, Jöran,
                           Valda ortnamnsstudier (Opuscula toponymica selecta). Uppsala–København
                           1964. (Acta Academiae Regiae Gustavi Adolphi 43.) S. 310–23. 

  

  

  

  

   Eriksgatan genom Uppland. Ortnamnstydningar. I: OUÅ 1957. S.
                              37–57. 

   Forntida vägar. Läbybron och Eriksgatan. I: Upplands
                              fornminnesförenings tidskrift 6 (1910–12). S. 92–116. 

  Strandberg, Svante, Hydronymer i Uppland. I: Namn från land och stad
                              (se detta, Avd. 1). Hyllningsskrift till Mats Wahlberg 25 maj 2008.
                              Red. av Eva Brylla och Svante Strandberg. Uppsala 2008. (Namn och
                              samhälle 21.) S. 167–174. 

  Ståhl, Harry, Något om Täby sockens ortnamn. I: Täby socken. Bidrag
                              till socknens historia 1. Utg. med anledning av kommunalfullmäktiges
                              25-års jubileum. Roslags Näsby 1945. S. 48–64. 

   Några ortnamn i Trögd. I: Boken om Södra Trögd. Enköping 1960. S.
                              52–61. 

   Om ortnamn i Norra Trögd. I: En bok om norra Trögd. Enköping
                              1972. S. 73–83. 

   Some old Uppland island names. I: Proceedings of the sixth Viking
                              Congress, Uppsala 3–10 August, Bonäs, Dalarna 10–12 August 1969. Ed.
                              Peter Foote &amp; Dag Strömbäck. London 1971. S. 87–99. 

  Ståhle, Carl Ivar, Lidingö under forntid och medeltid. En namn- och
                        bebyggelsehistorisk studie. I: OUÅ 1954. S. 3–31. 

  Sveriges ortnamn. Ortnamnen i Uppsala län. På offentligt uppdrag utg. av
                        Ortnamnsarkivet i Uppsala. Uppsala. 

  5:1. Uppsala kommun. Uppsalas gatunamn. Av Mats Wahlberg (1994). 

  Sveriges ortnamn. Ortnamnen i Västmanlands län. På offentligt uppdrag utg.
                        av Ortnamnsarkivet i Uppsala. Uppsala. 

  5:1. Heby kommun, norra delen. Bebyggelsenamn. Av Mats Wahlberg (1988). 

  Uppländska namnstudier. Valda namnspalter ur Upsala Nya Tidning 1982–2002.
                        Utgivna av Ortnamnssällskapet i Uppsala. Red. av Katharina Leibring, Staffan
                        Nyström &amp; Mats Wahlberg. Uppsala 2011. 

  Wahlberg, Mats, Kyrkoarkiv som ortnamnskällor. I: Akter och iakttagelser.
                        Landsarkivet i Uppsala 100 år. Red. Björn Asker, Karin Nordlund Bendixen
                        &amp; Håkan Rosén. Uppsala 2003. S.127–36. [Om ortnamn i Våla härad.] 

  — Torp- och lägenhetsnamn i Våla härad under 300 år. Namn innehållande
                        personnamn och andra personbeteckningar. I: Namn och runor (se detta, avd.
                        1). S. 215–30. 

  Vikstrand, Per, Namnet Uppsala. I: Gamla Uppsala i ny belysning. Red. av
                        Olof Sundqvist &amp; Per Vikstrand. Uppsala 2013. S. 135–60. 

  — Äldre ortnamn i Össeby-Garns socken. I: Namn från land och stad (se detta,
                        avd. 1). S. 189–201. 

  Värmland (se även under Svealand) 

  Falck-Kjällquist, Birgit, Om namnelementet mark i värmländska ortnamn. I:
                        NoB 72 (1984). S. 101–08. 

  Leibring, Katharina, Lennartsfors, Rottneholm och Likanå. Namn på
                              värmländska bruk. I: Namn och runor (se detta, avd. 1). S. 75–86.
                           

  Mägiste, Julius, Värmlandsfinska ortnamn 1–3. Helsingfors 1966–70.
                              (Societas scientiarum Fennica. Commentationes humanarum litterarum
                              35:1–3.) 

  Rosell, Erland, Långseruds socken i ortnamnsperspektiv. I: Boken om
                              Långserud. Utg. av Långseruds hembygdsförening. Red. Peter Olausson.
                              Långserud 1986. S. 19–28. 

   Ortnamn i Värmland. Stockholm 1984. [Med bibliografi över
                              litteratur om ortnamn i Värmland.] 

  Sahlgren, Jöran, Gårdnamnen i Karlskoga socken. I: Karlskoga historia
                              1586–1936. Minnesskrift. På kommunalfullmäktiges uppdrag och under
                              medverkan av ett flertal författare utg. av Lars Dalgren. Karlskoga
                              1936. S. 27–43. 

   Nysunds sockens gårdnamn (se Närke). 

   Ortnamnen i Hammarö socken. I: Hammarö. En hembygdsbok. Utg. av
                              Hammarö köping. Karlstad 1957. S. 147–84. 

  Taka och -sta(d) i värmländska ortnamn. I: NoB 43 (1955). S. 6–15.
                           

  Ståhl, Harry, Något om ortnamnen i Sunnemo. I: Sunnemo socken.
                        Redaktionskommitté: Nils Lagerlöf m.fl. Sunne-mo 1953. S. 303–11. 

  Sveriges ortnamn. Ortnamnen i Värmlands län. På offentligt uppdrag utg. av
                        Kungl. Ortnamnskommittén (Kungl. Ortnamnskommissionen, Ortnamnsarkivet i
                        Uppsala). Uppsala. 

  1. Inledning. Av Birgit Falck-Kjällquist (1984), 2. Fryksdals härad (1923),
                        3. Färnebo härad (1934), 4. Gill-bergs härad (1922), 5. Grums härad (1926),
                        6. Jösse härad (1942), 7. Karlstads härad (1922), 8. Kils härad (1939), 9.
                        Nordmarks härad. A. Territoriella namn (1950), B. Naturnamn (1952), 10.
                        Nyeds härad (1925), 11. Näs härad (1944), 12. Visnums härad (1939), 13. Väse
                        härad (1924), 

  14. Älvdals härad (1938), 15. Ölme härad (1939), 16. Register 1. A.
                        Territoriella namn. B. Naturnamn (1962). 

  Västerbotten (se även under Norrland) 

  Edlund, Lars-Erik, Namn på nybyggen. I: Västerbotten 1991. S. 228–36. 

  Lövånger och andra forntida namn i det västerbottniska kustlandet. Tankar
                        och eftertankar kring ortnamn och förhistoria. I: Namn på stort och smått.
                        Vänskrift till Staffan Nyström den 11 december 2012. Red. av Katharina
                        Leibring m.fl. Uppsala 2012. (Skr. utg. av Institutet för språk och
                        folkminnen. Namnarkivet i Uppsala B:12.) 

  

  

  

  

  S. 51–67. Fries, Sigurd, Våra ortnamn. I: Västerbotten 1991. S. 182–227. 

  Hagervall, Claes Börje, Studier över yngre nybyggesnamn i Västerbottens län,
                        särskilt Vännäs socken. Ett bidrag till en norrländsk bebyggelsenamnsatlas.
                        Umeå 1986. (Nordsvenska. Skrifter utg. av Institutionen för nordiska språk
                        vid Umeå universitet 2.) 

  Holm, Gösta, Några äldre ortnamn. I: Umeå sockens historia. Red. Karl
                        Fahlgren. Umeå 1970. S. 49–69. 

  Ortnamnen i Lövånger. I: Lövånger. En sockenbeskrivning under medverkan av
                        flere fackmän utg. av Carl Holm 

  2. Utg. av Gösta Holm. Umeå 1949. S. 90–157. 

  Lundström, Ulf: Bebyggelsenamnen i Bureå, Burträsks och Lövångers socknar i
                        Skellefteå kommun jämte studier av huvudleder och nybyggesnamn. Umeå 2015.
                        (Nordsvenska 23; Kungl. Skytteanska Samfundets Handlingar 70). 

  Widmark, Gusten, Ortnamnen. I: Bygdeå sockens historia. Red. av Karl
                        Fahlgren. Umeå 1963. S. 52–76. 

  Ortnamnen. I: Byske socken. Bidrag till en bygdeskildring. Red. Ernst
                        Westerlund. Byske 1958. S. 39–69. 

  Övre Norrlands ortnamn. Ortnamnen i Västerbottens län. Utg. av Dialekt-,
                        ortnamns- och folkminnesarkivet i Umeå. Umeå. 

  14 A. Vännäs kommun. Bebyggelsenamn. Av Claes Börje Hagervall (1986). 

  Västergötland (se även under Götaland) 

  Brink, Stefan, Gudhem – the toponymic evidence (or rather challenge). I: The
                        Gudme-Gudhem phenomenon. Papers presented at a workshop organized by the
                        Centre for Baltic and Scandinavian Archaeology (ZBSA) Schleswig, April 26th
                        and 27th, 2010. Ed.: Oliver Grimm &amp; Alexandra Pesch. Neumünster 2011.
                        (Schriften des Archäologischen Landesmuseums. Ergänzungsreihe 6.) S. 15–23. 

  Emilsson, Jessica, Ortnamn relaterade till broar och vadställen i Laske
                        härad, Västergötland. I: OUÅ 2003. S. 20–45. 

  Friberg, Sven, Studier över ortnamnen i Kållands härad. Uppsala 1938.
                        (Nomina Germanica 5.) 

  Karlsson, Hugo, Känn Sjuhäradsbygden 6. Ortnamn. Borås 1991. 

  Marks härad. Om distriktets bebyggelsehistoria, ortnamn samt N. G.
                        Djurklous fornminnesinventering 1869. 

  I: Marks härad. Återgivet av Marks hembygdskrets. Version 3b. 2008. CD-ROM.
                        S. 10–55. 

   Om ortnamnen i Skepplanda socken. I: Skepplanda socken från
                              forntid till nutid i ord och bild skriven av Bror 

   Andersson med flera författare. Red. av Sven Forsaeus. Älvängen
                              1972. S. 102–05. 

   Ortnamn och sägner i Marks härad. Utg. av Marks hem

  bygdskrets. Skene 2012. 

  Linde, Gunnar, Ortnamn i Västergötland. 2 uppl. Vänersborg 1997.
                                 [Med bibliografi över litteratur om ortnamn i Västergötland.] 

   Ortnamn och kulturminnen kring sjön Östen. En skrift med
                                 anledning av utställningen »Östen, sjö i kulturbygd« våren 1982.
                                 Skövde 1982. 

  Lundahl, Ivar, Falbygdens by- och gårdnamn. Göteborg 1927.
                                 (Göteborgs högskolas årsskrift 33. 1927:2.) 

  Strandberg, Svante, Bebyggelsenamn i Larv, Längjum och Tråvad. I:
                                 Larv, Längjum, Tråvad – en hembygdsbok. Under red. av Erik L.
                                 Johansson. Larv 1978. S. 162–94. 

   Namn på allmänningsvatten i Äldre Västgötalagens bilagor. I:
                                 Äldre Västgötalagen och dess bilagor i Cod. Holm B 59. 1. Skara
                                 2011. (Skara stiftshistoriska sällskaps skriftserie 60.) S. 61–73.
                              

   Sockennamn i Sörmland, Uppland och Västergötland. En översikt
                                 (se Södermanland). 

   Västgötska ortnamn i litteraturen. I: Västgötalitteratur.
                                 Tidskrift utg. av Föreningen för Västgötalitteratur 2001. 

   19–39.

   Sverges ortnamn. Ortnamnen i Älvsborgs län. På offentligt uppdrag utg.
                           av Kungl. Ortnamnskommittén (Kungl. Ortnamnskommissionen) (se Götaland). 

  Sveriges ortnamn. Ortnamnen i Skaraborgs län. Av Ivar Lundahl. På
                           offentligt uppdrag utg. av Kungl. Ortnamnskommissionen (Ortnamnsarkivet i
                           Uppsala). Uppsala. 

  1. Inledning (1972), 2. Barne härad. Territoriella namn (1961), 3.
                           Frökinds härad. Territoriella namn (1961), 4. Gudhems härad.
                           Territoriella namn (1954), 5. Kinne härad. Territoriella namn (1965), 6.
                           Kinnefjärdings härad. Territoriella namn (1966), 7. Kåkinds härad.
                           Territoriella namn (1950), 8. Kållands härad. Territoriella namn (1963),
                           9. Laske härad. Territoriella namn (1962), 

  10. Skånings härad. Territoriella namn (1960), 11:1. Vadsbo härad, norra
                           delen. Territoriella namn (1969), 

  11:2. Vadsbo härad, södra delen. Territoriella namn (1967), 12. Valle
                           härad. Territoriella namn (1958), 13. Vartofta härad. Territoriella namn
                           (1955), 14. Vilske härad. Territoriella namn (1957), 15. Viste härad.
                           Territoriella namn (1964), 16. Åse härad. Territoriella namn (1965), 17.
                           Naturnamn (1970), 18:1. Rättelser och tillägg (1973), 18:2. Register 1.
                           A. Territoriella namn. B. Naturnamn (1974), 18:3. Register 2. Register
                           över senare leder. Förkortningar i delarna 1–18 (1981), 18:4. Register 3.
                           A. Personnamn. B. Ordregister. C. Register över språkliga iakttagelser
                           (1975). 

  Västmanland (se även under Svealand) 

  

  

  

  

  Landqvist, Nils, Dialekt och ortnamn i Grythyttan. I: Gryt-hyttan i ord och
                        bild 3 (1957). S. 2–19, 22–27, 40. 

  Ståhl, Harry, Norbergsbygdens ortnamn. I: Norberg genom 600 år. Studier i en
                        gruvbygds historia utg. [...] genom Kjell Kumlien. Stockholm 1958. S.
                        92–122, 584–88 (noter). 

   Om ortnamn kring Kolbäcksån. I: Vi på Wirsbo 1957:2. 

   4–5. 

   Ortnamn i Karbenning. I: Karbenning, en Bergslags-socken. Norberg
                              1984. S. 25–34. 

   Ortnamn i Norberg. I: Norbergsboken. En sockenbeskrivning. Red.
                              Göran Kihl. Norberg 1974. S. 35–46. 

   Ortnamn i Västmanland. Stockholm 1985. [Med bibliografi över
                              litteratur om ortnamn i Västmanland.] 

  Västeråstraktens ortnamn. I: Västerås genom tiderna. Monografi
                              utg. av Västerås stad 1. Västerås 1956. S. 279–329. 

  Ångermanland (se även under Norrland) 

  Brink, Stefan, Socknens genes i Ångermanland. Namnens vittnesbörd och
                        distriktets eventuella anknytning till äldre profan indelning. I: En
                        Norrlandsbygd möter yttervärlden. Styresholmsprojektets medeltidssymposium
                        på Hola folkhögskola 26–28 juni 1992. Red.: Leif Grundberg &amp; Pia
                        Nykvist. Härnösand 1994. (Styresholmsprojektets skrifter 3.) S. 77–83. 

  Bucht, Torsten, Några ångermanländska ånamn. I: NoB 54 (1966). S. 141–55. 

  Dahlstedt, Karl-Hampus, Finska ortnamn mitt i Ångermanland. I: NoB 72
                        (1984). S. 18–58. 

  Flemström, Bertil, Sockennamnen. I: Härnösands stift i ord och bild (se
                        Norrland). 

  Sveriges ortnamn. Ortnamnen i Västernorrlands län. Av Torsten Bucht. På
                        offentligt uppdrag utg. av Kungl. Ortnamnskommissionen (Ortnamnsarkivet i
                        Uppsala). Uppsala. 

  1. Ångermanlands södra domsagas tingslag. Territoriella namn (1955), 2.
                        Ångermanlands mellersta domsagas tingslag. Territoriella namn (1965), 3.
                        Ångermanlands västra domsagas tingslag. Territoriella namn (1967), 4.
                        Ångermanlands norra domsagas tingslag. Territoriella namn (1972). 

  Öland (se även under Götaland) 

  Fries, Sigurd, Öländskt och uppsvenskt. En ord- och namngeografisk studie
                        över uppsvenska drag på Öland och längs Götalands östkust (se Götaland). 

  Göransson, Sölve, Bebyggelseförflyttningar och namnkronologi på Öland. I:
                        Bebyggelsers og bebyggelsesnavnes alder. NORNAs niende symposium i København
                        25–27 oktober 1982. Red. Vibeke Dalberg m.fl. Uppsala 1984. (NORNA-rapporter
                        26.) S. 268–94. 

  — Härad, socken och by på Öland. I: Bebyggelsehistorisk tidskrift 4 (1982).
                        S. 97–116. Hallberg, Göran, Ortnamn på Öland. Stockholm 1985. [Med 

  bibliografi över litteratur om ortnamn på Öland.] Modéer, Ivar, Öländska
                        ortnamn och öländsk dialektgeo

  grafi. I: NoB 34 (1946). S. 128–76. 

  Sveriges ortnamn. Ortnamnen i Kalmar län. Mörbylånga kommun. Bebyggelsenamn.
                        Av Per Vikstrand. Uppsala 2007. (Skr. utg. av Institutet för språk och
                        folkminnen. Namnavdelningen. Serie A: 7.) 

  Östergötland (se även under Götaland) 

  Andersson, Thorsten, Gamla strand- och önamn i Bråviksbygden. Uppsala 2012.
                        (Acta Academiae Regiae Gustavi Adolphi 120.) 

  Franzén, Gösta, Ortnamn i Östergötland. Stockholm 1982. [Med
                              bibliografi över litteratur om ortnamn i Östergötland.] 

  Fries, Sigurd, Ortnamnen. I: Bondebygd och bruksbygd. Ringarums
                              socken genom tiderna. Söderköping 1970. S. 107–28. 

   Vad betyder ortnamnen – och när kom de till? I: Kolmården 1.
                              Kommunen. Hembygden. [Kolmården] 1965. S. 51–72. 

  Lagman, Svante, Östergötlands medeltida sockennamn. En typindelning. Uppsala
                        1981. (Ortnamn och samhälle 7.) 

  Lindqvist, Natan, Bjärka-Säby ortnamn 1. Stockholm 1926. (Bjärka-Säby i
                        monografier [1].) 

  Moberg, Lennart, Norrköpingstraktens ortnamn. Stockholm 1965. (Norrköpings
                        historia 1:2.) 

  Norrby, Robert, Ydre härads gårdnamn 1–2. Stockholm 1905. 

  Sterner, Jan, Ortnamnen i Kisa. I: Kisa socken 3. Linköping 1973. S. 7–64. 

  Strid, Jan Paul, Försvunna sjöars land – om ortnamn i västra slättbygden. I:
                        Skuggor i ett landskap. Västra Östergötlands slättbygd under järnålder och
                        medeltid. Resultat av ett tvärvetenskapligt projekt. Red. Anders Kaliff.
                        Stockholm 2009. (Riksantikvarieämbetet. Arkeologiska undersökningar.
                        Skrifter 75.) S. 47–101. 

  — Ortnamn och kulturlandskap under den äldre järnåldern. I: Navnemiljøer og
                        samfund i jernalder og vikingetid (se detta, avd. 1). S. 275–99. 

  Sveriges ortnamn. Ortnamnen i Östergötlands län län. På offentligt uppdrag
                        utg. av Ortnamnsarkivet i Uppsala. Uppsala. 

  4. Björkekinds härad. Bebyggelsenamn. Av Gösta Franzén (1989), 11.
                        Hammarkinds härad. Bebyggelsenamn. Av Gösta Franzén (1982), 15. Lösings
                        härad. Bebyggelsenamn. Av Gösta Franzén (1991), 16. Memmings härad.
                        Bebyggelsenamn. Av Gösta Franzén &amp; Svante Strandberg (1995), 17.
                        Skärkinds härad. Bebyggelsenamn. Av Gösta Franzén (1986), 22. Östkinds
                        härad. Bebyggelsenamn. Av Gösta Franzén (1984). 

  Wessén, Elias, Forntida gudsdyrkan i Östergötland. I: Meddelanden från
                        Östergötlands fornminnesförening 1921. 

  S. 85–147. 

  

  

  

   Forntida gudsdyrkan i Östergötland 2. I: Meddelanden från
                              Östergötlands fornminnesförening 1922. S. 1–48. 

   Skänningebygdens ortnamn. I: Skänninge stads historia. Utg. av
                              stadsfullmäktige i Skänninge. Red.: Anders Lindahl. Delvis omarb.
                              nyutg. Linköping 1970. S. 41–49. 

  

  

  

  Register över namn som nämns i namnartiklarna 

  

  Aapije → Abelvattnet Aartege(vaerie) → Artfjället Ábeskovvu → Abisko
                        Ábmuojávrrie → Abmoträsket Abo sokn → Å Abraure → Ábrávrre Ábrávrrie →
                        Ábrávrre Acklunga by → Acklinga Áddake → Adak Adelgatan → Ales stenar Afsån
                        → Barne härad Aggoholm → Holm (sn, Uppland) Agunnarydssjön → Agunnaryd
                        Áhkásj(gårttje) → Akkats Ájtek(várre) → Aitikgruvan Akka → Áhkká Akkajaure →
                        Áhkájávrre Akkatsfallen → Akkats Alajärvi → Alajávri Alakainus → Nederkalix
                        Ala-Vojakkala → Nedre Vojakkala Albis → Göta älv Alesgiehtje → Västerfjäll
                        Alesjaure, Alesätno → Alisjávri Algatan → Ales stenar Alkavare → Álggavárre
                        Alir → Norrala Aliseatnu → Alisjávri Allakvárre → Allakjávrre Almo, Almoån →
                        Alvik (tätort, 

  Dalarna) Alsensjön → Alsen Alsmark → Albo härad Alstran → Alster (sn,
                        Värmland) Altuna → Ulleråkers härad Alvara → Alvaret Ambrickalandet → land
                        Ámmartjåhkka → Ammarfjället Am(p)n → Amnehärad Amundsböle → Amungen Andbyrdh
                        → Handbörds härad Angarnssjöängen → Angarn Annebergsgård → Anneberg Apelåker
                        → åker Arildsläge → Arild Árjepluovve → Arjeplog Árviesjávrrie → Arvidsjaur
                        Asak → Barne-Åsaka Asasjön → Asa Aska → Aska härad Askahögen → Aska härad
                        Aspåker → åker Attundaland → hundare Augustenbad → Bie Aukland → Ucklum
                        Averhulta → Sturehov Axelsberg → Harpsund Backaborg → Gråborg Badjelánnda →
                        Padjelanta Badjemuorkke → Edefors Badje-Sohppar → Övre Soppero Baggebol →
                        bol Báittasjávri, Báittasluspi → 

  Paittasjärvi Bájil → Pajala Bajip Gáidumjávri → Kaitumälven Ballaby,
                        Ballasjön → Bollebygds 

  härad Bankestadstorp → torp Barkarholm → Helgeandsholmen Bartaure, Bartávrre
                        → Barturtte Bassegårttje → Seitevare Basseuksa → Tarradalen Bastulandet →
                        land Bastuträsk → Gunnarn Bealjege → Sylarna Beddinge läge → Beddingestrand
                        Beddinge Västermark → Beddinge

  strand Bieljegájsse → Pieljekaise Bellingaröd → Bellinga Bera → Bärfendal
                        Berghem → Ålidhem Bergvattnet → Dorotea Betsholmen → Sotholms härad Bidum →
                        Piteå Bidumiedno → Piteälven Bieljehke → Sylarna Bïenjedaelie → Funäsdalen
                        Biergiessuvvane → Björksele Bearhkoejaevrie (Stoere) → 

  Stor-Björkvattnet Bïerke → Hemavan Bijjie Sjuktta → Överstjuktan Billan →
                        Billudden Birjevahne → Dorotea Biskops Togarp → Tågarp Bitterna →
                        Västerbitterna Bjuggsta → sta(d) Björnebol → bol Björnhuvud(et) → Hökhuvud
                        Blåbärlandet → land Blåkulla → Jungfrun Bobergsmo → Bockara Boda → Högboda
                        Boda → Ramundeboda Bodeby(n) → Boden Boder(n)a → Ramundeboda Boestad →
                        sta(d) Bogesund → Ulricehamn Bogevik → Boge Bohus slott → Bohuslän
                        Bond-Barkarö → Kungs-Barkarö Bondeby(n) → Vimmerby Bondekulla → Kulla (sn,
                        Lagunda hd, 

  Uppland) Borgknösen → Borgvattnet Borrsjö → Marsvinsholm Bosö →
                           Bosjökloster Bovall → Bovallstrand Braskeholm → Norsholm Bredåker → åker
                           Bredånger → ånger Brotorp → Skattkärr Broxvik → Östanå Brunnsbo → bo
                           Brusa(holms) bruk → Bruzaholm Brännan → Brännkyrka Brännås → Älvsbacka
                           Brödraholmen → Riddarholmen Buantanjohke, Buantantjahke → 

  Bunnerfjällen Buarka → Norra Borgafjällen Bugården → Boda (sn, Värmland)
                           Buovđđahávva → Storavan Buolda(várri) → Puoltikasvaara Buregaise →
                           Burvattnet Bustvola → Bustvalen Buvriegaejsie → Burvattnet Bye → Marieby
                           Byle → böle Bynom → Bydalen Byring → Husby-Rekarne Böörkeje → Norra
                           Borgafjällen Byöhđame → Piteå Byöhđameiednuo → Piteälven Bårjås → Porjus
                           Bårsse → Porsi Bårddetjåhkkå (Pårtetjåkkå) → 

  Bårdde Bäckebol → bol Bäckhem → Bäckhammar Børgefjell → Norra
                           Borgafjällen Caroli kyrka → Malmö Sankt Petri čavččas(jávri),
                           čavččasvággi → 

  Tjautjas Christinæ kapell → Kvarsebo čohkkiras(jávri) →
                           Jukkasjärvičunusavvon → Junosuando čuonájohka → Tjuonajåkk čuonjávággi →
                           Lapporten Dalen → Edsåsdalen Dállogilli → Korpilombolo Dálvvadis →
                           Jokkmokk Danska djupet → Danziger gatt Dapra hærath → Frosta härad
                           Darfál(a) → Tarfala Darregájsse → Tarradalen Darreädno → Tarradalen
                           Darrhavuobme → Tarradalen Deargget(eatnu) → Tärendö Dearna → Tärna (sn,
                           Lappland) Deärnná → Tärna (sn, Lappland) Deärnnájávrrie → Tärnasjön
                           Digravretum → Storvreta Dolosvárri → Kuttainen Drag → Torönsborg Dráhkie
                           → Gargnäs Duollovárri → Tuolluvaara Duortnoseatnu → Torneälven
                           Duortnosjávri → Torneträsk Duottar → Dundret Dysia → Dösjebro Dällingen →
                           Dädesjö Döderhultsvik → Oskarshamn Döörte → Dorotea Eajra → Idre Eanodat
                           → Karesuando Edfastmark → Robertsfors Edhmadha hæradh → Glanshammars 

  

  

  

  

  härad Edsbacka → Edsberg (gods, Uppland) Edsholm → Slottsbron Edsveden →
                           Edsvära Edsåsen → Edsåsdalen Edånger → ånger Eitla → Edsele Eklanda →
                           land Elbe → Göta älv Elfr → Göta älv Enforsen → Enafors Enontekis,
                           Enontekiö → Karesuando Eriksholm → Trolleholm Eskilstorpsstrand →
                           Mellbystrand Esterna → Fasterna Faahtjere → Fättjarn Faepmie → Fatmomakke
                           Fagerbron → Nybro Fagerhult → Skånes-Fagerhult Falan → Falun Falar,
                           Falbodar → Faludden Falkaberget → Falkenberg Fasta(kirkia) → Fasterna
                           Fievsuoke → Fjosoken Filipstads bergslag → Färnebo härad Fiska Kedum →
                           Norra Kedum Fiskläget → Träslövsläge Fjädrundaland → hundare Fjöl →
                           Stavreviken Fladån → Almunge Flaten → Jämtland Fleete → Flatruet Floen,
                           Flosjön → Floda Fläskabäcken → Gällaryd Fläsklösa → lösa Fornaby →
                           Sundsjö Fornsigtuna → Sigtuna Forsbol → bol Forssjön → Öjevettern
                           Fredriksborg → Oskar-Fredriksborg Fridhem → Ålidhem Friske → Fritsla
                           Fröfjärden → Råsunda Frøysin → vin Frööstege → Frostviken Fula →
                           Katrineholm Fulbonäs → Katrineholm Fylan → Fyleån Fåglebo → Fågelfors
                           Färgån → Färgaryd Färingö(n) → Färentuna härad Fättjaure → Fättjarn
                           Förslövsholm → Förslöv Gaelpie → Kall Gáhkal → Kakel Gáidumeatnu,
                           Gáidumjávri → 

  Kaitumälven Gáláseatnu → Kalixälven Gálásjávri → Kaalasjärvi Gálldoluokta →
                        Saltoluokta Galmeloekte → Frostviken Gamla läget → Beddingestrand Gamla
                        Västervik → Gamleby Gamleby → Varberg Gárasavvon → Karesuando Gárásj →
                        Karats Gárgguojuha → Gargnäs Garpahamnen → Garpen Gaska Gáidumjávri →
                        Kaitumälven Gátterjávri, Gátterjohka → Katterjåkk Gautelfr → Göta älv
                        Gavelbro(n) → Gävle Gávtjávrrie → Ammarnäs Geaggáneatnu, Geaggánvuopmi → 

  Könkämäälven Geai(d)novuohppi → Keinovuopio Gealta → Storvätteshågnen
                        Geavhtavaartoe → Geavhta Geärggiesuvvane → Stensele Giebmegáisi, Giebnegáisi
                        → 

  Kebnekaise Gïertejaevri → Gardiken Giga → Gideå Gikanäs, Gikasjön →
                           Dikanäs Gilbbesjávri → Kilpisjärvi Gillam → Killinge Gillesnuole →
                           Jillesnåle Gilstrings hæradh → Göstrings härad Gimmen → Gimån Giron →
                           Kiruna Gjevsjøen → Jävsjön Glimån → Glimåkra Glomstenen → Glommen Glötån
                           → Glöte Goabddális(várre) → Kåbdalis Gobmeeatnu, Gobmevuohppi → 

  Kummavuopio Gorunda hundare → Siende härad Gothelba → Göta älv Grodhavet
                           → Trälhavet Gråbrödraholmen → Riddarholmen Gråmunkeholmen → Riddarholmen
                           Gränge → Grangärde Guhkesjávrre → Armasjärvi Guhttáš → Kuttainen
                           Gullfjärden → Riddarfjärden Gunnare → Gunnarn Guojkkajåhkå → Kvikkjokk
                           Gurravárri → Kurravaara Gustafs och Carlsbergs kopparberg → 

  Huså Gustava → Gustav Adolf (sn, 

  Värmland) Guthisbo → Västra Göinge härad Gutkils rör → Gottröra Guttis
                           rör → Gottröra Gåaltoe → Kultsjön Gååpsene → Gafsele, Västra och Östra
                           Gåsekil → Gottskär Gäddeholm → Tureholm Gäjka(njaevrie) → Dikanäs
                           Gälsbron → Göstrings härad Gärma(njaevrie) → Jormsjön Gärsbron →
                           Göstrings härad Gässlösa → lösa Gässje → Hällevadsholm Gästerby →
                           Gästrikland Gäuta(vardo) → Geavhta Gölsbron, Görsbron → Göstrings härad
                           Gøthæholm → Göteborg Haapaniemi, Haaparanta → 

  Haparanda Hackås-Näs → Kungsnäs Hagen → Haga (park, Solna stad, 

  Uppland) Hagen → Hagfors Hagstad → sta(d) Hakanen → Hakkas Hákkes →
                           Hakkas Halsön → Furusund Hamplandet → land Hara → Kungsåra Haraker →
                           Lysings härad Hárált → Harads Harstäket → Baggensstäket Hasselmarken →
                           mark Hebytorp → torp Heddinge → Kyrkheddinge Hede → Tanumshede Heden →
                           Friggesund Helleberg → Helgenäs Helgesjön → Hammarsjön Helvetesmåla →
                           Hallabro Helvetet → Hallabro Hemmeslövsstrand → Mellbystrand Herkulsberga
                           → Härkeberga Hillersjö → Hilleshög Hindby mosse → Fosie Hjällsjöås →
                           Kyrkås Hjärtans fröjd → Bialitt Holmen → Ekebyholm Holmgården → Tidaholm
                           Hovgården → Ekebyhov Huhttán → Kvikkjokk Hukejaure → Huvkijávri Huken →
                           Smygehuk Huldanæs → Hållnäs Hunnekulla → Beateberg Husaby → Överenhörna
                           Husaby-Ärnavi/Härnavi → Husby-

  

  

  

  

  Långhundra Husby → husaby Husbyfjöl → Borensberg Husby kloster → Gudsberga
                        Husbyn → Husum Husby Trögd → Kungs-Husby Huseby → husaby Hwæm → Urshult
                        Hyltingenäs → Sparreholm Håkanbenning → Bjurfors Håtunaholm → Håtuna Härån →
                        Härryda Hässelsta → sta(d) Högen → Höks härad Högöö → Hanö Höjebro → Höje å
                        Höka(fältet) → Höks härad Höllviksnäs → Höllviken (tätort, 

  Skåne) Hölösa → lösa Ientjavállie → Älvsbyn Inga(n) → Ingarö Inlängan →
                        Utlängan Jábmenjárgga → Dödudden Jacobsdal → Ulriksdal Jale → löv
                        Järtanjaevrie, Järtanjohke → 

  Töfsingdalen Jávrregasska → Jaurekaska Jellivaara → Gällivare Jiegajávri →
                        Alajávri Jiellevárre → Gällivare Jïjnjevaerie → Hotagen Jilliesnållie →
                        Jillesnåle Jetneme → Malgomaj Jokinlinkka → Jockfallet Jormvattnet →
                        Jormsjön Juktan → Storjuktan Julbovik → Hjälsta Julevu → Luleå Julevädno →
                        Luleälven Jylhäkoski → Kukkolaforsen Jyörra → Jörn Jåhkåmåhkke → Jokkmokk
                        Jäggeluokta → Jäkkvik Jällivaara → Gällivare Jämjöslätt → Jämjö Järnberget →
                        Färnebo härad Jättene → vin Kaalasväylä → Kalixälven Kaaresu(v)anto →
                        Karesuando Kainuu → Kaihnuunväylä Kaitumjaure → Kaitumälven Kakelösa → lösa
                        Kalixån → Kalixälven Kangonen → Kangos Kaptensvrån → Skepparkroken Karlshem
                        → Ålidhem Karlskyrka → Kung Karl Karlskyrka → Söderby-Karl Kasen → Hedekas
                        Kaska Kaitumjaure → Kaitumälven Kelspeske → Nikkala Kengisfors → Jockfallet
                        Kidaskär → Riddarholmen Kieruna → Kiruna Kiiruna(vaara) → Kiruna Kilen →
                        Fiskebäckskil Kilen → Visnums-Kil Killimä → Killinge Killinki → Killinge
                        Kilsviken → Visnums-Kil Klaran → Klarälven Klavreda → Klavreström Kleavma →
                        Bustvalen Klimhpe → Klimpfjäll Klimpen → Klimpfjäll Klingerfjärden → Tynderö
                        Klinteberget → Boge Klippe → Utklipporna Klostret → Utöhus Klådde → Annelund
                        Knippla(n) → Källö-Knippla Koddheddinge → Kyrkheddinge Koijukylä, Koivukylä
                        → Hietaniemi Kollandshæradh → Kullings härad Konstantinopel → Kristianopel
                        Kraapohke → Dorotea Kroessejaevrie → Korsvattnet Kråksta → Västerhus
                        Kråananjaevrie → Grundsjön Kukasjärvi → Armasjärvi Kukkolankoski →
                        Kukkolaforsen Kumlamad → Sankt Sigfrid Kummaeno → Kummavuopio Kungahälla →
                        Kungälv Kutby → Kuddby Kutjaure → Guvtjávrre Kuttanen → Kuttainen Kutjaure →
                        Guvtjávrre Kvaldin → Kållands härad Kyrk(o)bol(et) → bol Kyrk(o)bordet → bol
                        Kyrktjärnen → Alfta Kårnäs → Beatelund Kårsavagge → Gorsavággi Kåsebergaåsen
                        → Ales stenar Kälarna, Kälen → Hällesjö Kälvesten → Västra Stenby Kärret →
                        Kärna (sn, Östergötland) Kæver → Kärrbo Köngänen → Kengis Könkämäeno →
                        Könkämäälven Laadtege → Latikberg Láddjujávri → Láddjuvággi Ladtjovagge →
                        Láddjuvággi Ladugårdslandet → Östermalm Lagaholm → Laholm Laglösaköping →
                        Köping (stad, 

  Västmanland) Laimolahti → Láimoluokta Laimoviken → Láimoluokta Lainijärvi
                           → Lansjärv Lainiojoki → Lainioälven Laitaure → Lájtávrre Lájnnesjávrre →
                           Lansjärv Lájsso → Laisan Láŋas → Langas Landa → Lannaskede Lange Jan →
                           Långe Jan Lappi → Lappland Larsarve → arve Larva Bäsing → Bäsingen
                           Lávnjiteatnu → Lainioälven Lederne, Liderne → Kungsholmen Ledingelunda →
                           Lagerlunda Lersta → sta(d) Leråkra → åker Liden → Ådals-Liden Liehtse →
                           Letsi Liggá → Storforsen Lijnáädno → Linafallet Liksjoe → Lycksele
                           Likssjuo → Lycksele Lilla Aspan → Aspeboda Lillsjön → Håsjö Lillvik →
                           Storvik Lillön → Helgö Lindebjär → Linderödsåsen Lindesby → Linde (sn,
                           Västmanland) Lindessjön → Linde (sn, Västman

  

  

  

  

  land) Linkka(joki) → Linafallet Lisefors → Fengersfors Listerån →
                           Listerby Liviahæradh → Härad Ljungdalen → Ljungdalsfjällen Ljur →
                           Görälven Ljuran → Djurmo Ljusnars Kopparberg → Kopparberg Lockåsböle →
                           böle Lodhne → Hornborgasjön Loholm → Gräfsnäs Lortbron → Nybro
                           Lortfjärden → Riddarfjärden Lulejaure → Stora Lulevatten Luleju → Luleå
                           Lund → Ravlunda Lundboberg → Yttertjurbo härad Lunkende → Sankt Olof
                           Luossajávri, Luossavárri → Luossa

  vaara Luossajärvi → Luossavaara Luossamuorkkel → Laxede Luossamuorkke →
                           Edefors Luspen → Storuman Lusspie → Storuman Lustholmen → Skeppsholmen
                           Luvlietjahkh → Oviksfjällen Lycksamyren → Lycksele Lyckå → Lyckeby
                           Långanäs → Norra Möckleby Lången → Långseryd Långeören → Örnahusen
                           Långhundraleden → Angarn Långåker → åker Läget → Arild Läen → Lessebo
                           Länsmanbol → bol Lärkan → Lärkstaden Löta → Jakobsberg (gods,
                           Söderman

  land) Lövsta → Västerlövsta Maajåelkie → Helagsfjället Maaresvaerie →
                        Marsfjällen Maglaskeglinge → Skeglinge Majsta(r)-→ Mästerby Máláge → Malå
                        Malkoemaaje → Malgomaj Málliege → Malå Malma fjärding → Hed Malmen →
                        Malmslätt Malmivaara → Malmberget Málmmavárre → Malmberget Maluri → Malören
                        Mariehem → Ålidhem Markerna → Nordmarks härad Masuni → Masugnsbyn Matarinki
                        → Övertorneå Mavasjaure → Mávasjávrre Mellomheddinge → Kyrkheddinge Mem →
                        Casimirsborg Mensalvret → Alvaret Mestoslinkka → Mestoskoski Midtjá(várrie)
                        → Glommersträsk Miessávrre → Messaure Mihte → Mittådalen Mjöllösa → lösa
                        Morajärvi → Morjärv Mosis kvarnar → Mosebacke Moälven → Anundsjö Muddusjaure
                        → Muddus Mukrisbother → Möckeln (sjö, 

  Värmland) Mullån → Mullhyttan Munkabodha → Norsholm Munkelägret →
                        Kungsholmen Munkholmen → Riddarholmen Muodosjärvi → Muodoslompolo Muonáeatnu
                        → Muonioälven Muonávuolli → Muonionalusta Muonionjoki, Muonionväylä → 

  Muonioälven Muorjek → Murjek Muotos → Muodoslompolo Muttos(jávrre) → Muddus
                        Myckeläng → Västermyckeläng Mycrisbodher → Möckeln (sjö, 

  Värmland) Måskuossuvvane → Moskosel Mölnerud → rud Mörbylilla → Mörbylånga
                        Mören → Möre Mörttjärnlandet → land Naglum → Vassända-Naglum Nahtavárre →
                        Nattavaara Nammatj → Nammásj Nása → Nasafjället Neassa → Tännäs Nedermorga →
                        Kungshamn-Morga Nedra Lid → Övralid Nihkkáluokta → Nikkaluokta Nimár →
                        Niemisel Njáimmet → Naimakka Njallavárri → Nilivaara Njoammelsasskam →
                        Harsprånget Noppimäck → Noppikoski Nor → Norsholm Norberg → Nordmark
                        Norbygda → Bygdeå Nordvik → Nolvik Norges älv → Nordre älv Norrabyghdh →
                        Stranda härad Norra Degerfors → Vindeln Norra hamnen → Lysekil Norra hamnen
                        → Söderhamn Norra härad → Norra Möre härad Norra mark(en) → mark Norra Ryr →
                        Lane-Ryr Norra Vallåkra → Vallåkra Norrdellen → Dellensjöarna Norremark →
                        mark Norrfors → Stornorrfors Norr i marken → mark Norrmarken → mark
                        Norrtorpa → Torpa (sn, Småland) Norska Skobygd → Skogsbygden Nuolja → Njullá
                        Nya Bjärred → Bjärred Nyakirkia → Nye Nya Kopparberg → Kopparberg Nya läget
                        → Beddingestrand Nyby → Varberg Nyby(n) → by Nygarn → Östergarn Ny(kirkia)
                        sokn → Östra Ny Nykyrka → Nysund Nyköpings län → Södermanlands län Nylandet
                        → land Ny sockens finnbygd → Nyskoga Nåstuna → Ulleråkers härad Näs →
                        Adelsnäs Näs → Kungsängen Näs → Siljansnäs Näs → Strålsnäs Näs → Trollenäs
                        Näs → Vänersnäs Näset → Värmlandsnäs Näsrämshyttan → Rämmen Näs station →
                        Näs bruk Odensharg → harg Oghnaroos → Ljungan Ohtje Vielie → Östra
                        Fjällfjället Olandamor(a) → Morkarla Oletomt → Ållonö Olsmaderna → Korrö Olö
                        → Ållonö Oppusa → Uppsa kulle Orranäs → Orrefors Oxie station → Kristineberg
                        Paaskeri → Båtskärsnäs Padje Kaitumjaure → Kaitumälven Paittasluspa →
                        Paittasjärvi Passekårtje → Seitevare Passeuksa → Tarradalen Petrifors →
                        Olofström Petsarve, Petersarve → arve Peuraure → Bievrávrre Pieskehaure →
                        Bieskehávrre Pilkalammanoppi → Pilkalampinoppi Pinntorp → Eriksberg (gods, 

  

  

  

  

  Södermanland) Pita-Jaure → Bieskehávrre Plaavere → Stor-Blåsjön Pluevere →
                        Flåsjön Pluevrenjaevrie → Stor-Blåsjön Pottmjöhult → Mjöhult Provhke →
                        Ljusnedal Prästbordet → bol Präst(e)bol(et) → bol Prästgården → Stommen
                        Prästtorp → Haga (park, Solna stad, 

  Uppland) Pårtetjåkkå → Bårdde Pältsan → Bealčán Rávnaädno, Ráddneädno → 

  Råneälven Ramsund → Ramsundsberget Ramshäll → Ramunderberget Randijaur(e) →
                        Rádnávrre Raentsere → Ransarn Ráhpavuobme → Rapadalen Ramneå → Ramsele
                        Rapaätno → Ráhpaädno Rataskär → Ratan Rautasjaure → Rautasälven Rautasätno →
                        Rautasälven Rávnna → Råneå Rávttaseatnu → Rautasälven Rávttasjávri →
                        Rautasälven Rickebasta träsk → Alsike Riebijtjuvvielge → Rävlidenfältet
                        Riebnesjávrre → Riebnes Ritamack, Ritamäck, Ritamägg, 

  Ritamäki → Ritaberg Rijtsem(jåhkå) → Ritsem Ringagölen → Ringamåla
                        Ringbohärad → Rimbo Ringkarleby → Rinkaby (sn, Närke) Risteören → Örnahusen
                        Rivovardo → Ryfjället Roden → Roslagen Rosenthal → Rosendal (slott, 

  Stockholm) Rostu → Rostojávri Rotakäl → Hällesjö Ruda → Råda (socken,
                        Västergöt

  land) Ruosskuo(suvvane) → Rusksele Rya Katslösa → Risekatslösa Ryd →
                        Agunnaryd Ryd → Påryd Ryivevardo → Ryfjället Ryjveje → Ryfjället Ryjvvie →
                        Ryfjället Ryr → Lane-Ryr Råbelövssjön → Balsby Råda → Mellerud Råglanda →
                        land Rånbyn → Råneå Råsa → Silverdalen Råstojaure → Rostojávri Räkenholmen →
                        Reimersholme Räkn(ing)eholmen → Reimersholme Rämshyttan → Rämmen Ränkefors,
                        Ränken → Lennartsfors Rävkärret → Piperskärr Rödkyrkan → Sankt Per
                        Saadteskenjuana → Saxnäs Saaksneese → Saxnäs Saba (Säby) → Julita
                        Saaksenjohke → Saxån (å, Lappland) Saemie → Lappland Saggat → Sakkat
                        Sállohávrre, Sallohaure → Sáluhávrre Sáltoluokta → Saltoluokta Sámeednam →
                        Lappland Sandarud → Sanne Sandbäck → Kyrkås Sandkullen → Vara Sandlandet →
                        land Sandvik → Byrums Sandvik Sandåkra → åker Sandön → Sandhamn Sanskeri →
                        Sandskär Sápmi → Lappland Sarektjåhkkå → Sarek Sarekvárásj → Sarek Satihaure
                        → Sádijávrre Savdijávri → Skaulo Saxelfr → Göta älv Seglingbo → Seglingsberg
                        Segodunon → Sigtuna (kn, Uppland) Seittenkaari → Seskarö Seldutiedno →
                        Skellefteälven Seunda hundare → Siende härad Siejdevárre → Seitevare
                        Sighridhakirkia → Hölö Silbbajåhkå → Silbojokk Silbbaädno → Pärlälven
                        Silverberget → Pukeberg Simbohundare → Simtuna härad Singistugorna →
                        Siŋŋičohkka Sitasjaure → Siiddasjávri Sitojaure → Sijddojávrre Sjávnja →
                        Sjaunja Sjeltie → Åsele Sjuktta → Storjuktan Sjukttajuhka → Juktån Skaalma →
                        Skalmodal Skaarjalaedtie → Saxnäs Skáŋgaleapmi → Sjangeli Skarmodalen →
                        Skalmodal Skarpa → Skarpnäck Skarplösta → Västerlövsta Skarpåker → åker
                        Skávhlu → Skaulo Skedboholm, Skedbokvarn → 

  Skebobruk Skeen → vin Skeppsholm → Holm (sn, Halland) Skiebllie →
                           Ammarfjället Sko → Skokloster Skoboa hærad → Skokloster Skogskyrka → Skog
                           (sn, Hälsing

  land) Skradarve → arve Skris(s)ås → Skredsvik Skunckenberg → Johannishus
                           Skurusten → Viby (sn, Östergötland) Skurusäter → Skärkinds härad Skuta →
                           Skuttunge Skyllbäck → Sysslebäck Skånes Viby → Gustav Adolf (sn, 

  Skåne) Skåpa → Skåpafors Skärklitt → Klitten Skäve → Skedevi Slipån →
                           Öttum Släbro → Nyköpingsån Slähpajávrrie → Släppträsk Slähpanåjvvie →
                           Släppträsk Släppliden → Släppträsk Smadjeädno → Blackälven Smyge →
                           Smygehamn Smålands Taberg → Taberg Sofia Magdalena → Sollerön Sofiehem →
                           Ålidhem Sohppar → Övre Soppero Soland → Sollentuna härad Staare →
                           Östersund Stáloluokta → Staloluokta Starrgölsmåla → Ringamåla Sten →
                           Västra Stenby Stig(en) → Nordanstig Stihke(njohke) → Stekenjokkgruvan
                           Stikken → Stekenjokkgruvan Stoere Bearhkoejaevrie → Stor-

  

  

  

  

  Björkvattnet Stoerevaerie → Norra Storfjället Stoere Vielie → Östra
                           Fjällfjället Stolb gornyj → Duolbagorni Stora Ek → Ek Stora Helvetet →
                           Hallabro Storbodfjärden → Storavan Storhedlandet → land Storsjön →
                           Möklinta Storvattnet → Korsvattnet Storån → Gävle Storån → Aspa löt
                           Storälven → Klarälven Straejmie → Ström Straejmie → Strömsund
                           Straejmiejaevrie → Ströms Vattudal Strandabygd → Stranda härad Stranden →
                           Bunkeflo Stranden → Fjällbacka Stranden → Hälleviksstrand Strupen →
                           Vargfors Strömmen → Strömstad Stuora Basse Darrha → Tarradalen Stuor
                           Allagas → Unna Allagas Stuorasjuktta → Storjuktan Stuoráván → Storavan
                           Stuoraviddule → Storvindeln Stuor-Biergies → Björksele Stuor Julevädno →
                           Luleälven Stuor Julevu → Stora Lulevatten Stuor Lájsso → Laisan Stuor
                           Muorkke(gårttje) → Stora 

  Sjöfallet Stuor Muttos → Muddus Stuor Muddus → Muddus Stuor Sájvva → Unna
                           Sájvva Stäksön → Almarestäket Stöörsjuve → Storsjö Suevniejohke → Saxån
                           (å, Lappland) Sulidälbmá → Sulitelma Sulitjelma → Sulitelma Sund →
                           Stjärnsund (samhälle, 

  Dalarna) Sund → Sunne (sn, Värmland) Sunds socken → Nysund Sunnertorpa →
                           Torpa (sn, Småland) Suorssá → Sorsele Suorvájávrre → Suorva Suorvvá →
                           Suorva Suörggiesuoluoj, Suörggiesuvvane → 

  Sorsele Surtan → Hyssna Suttes → Boden Svanabacken → Saxtorpsskogen Svansjön
                        → Svaneholm (gods, Skåne) Svarteboda → Svarte Svartlöten → Svartlösa härad
                        Svenska Sandön → Gotska Sandön Svenskkyrkan → Malmö Sankt Petri Svethiudh →
                        Sverige Svinstad → Bankekind Svitjod → Sverige Syjhterendurrie → Sytertoppen
                        Syöldateiednuo → Skellefteälven Såahka → Undersåker Såekieboelte → Hemavan
                        Säby → Stäholm Sädvajaure → Sädvvájávrre Sälka → Sealggá Särkilahti →
                        Övertorneå Särkilax → Övertorneå Söderlen → Söderslätt Södertälje
                        landsförsamling → 

  Östertälje Södra härad → Norra Möre härad Södra marken → mark Södra Ryr →
                        Väne-Ryr Söljen → Siljan Sörböle → böle Sördellen → Dellensjöarna Sör i
                        marken → mark Sör på marken → mark Talonkylä → Korpilombolo Tarrekaise →
                        Tarradalen Tautra → Totra Tavle → Tavelsjö Teusajaure → Dievssajávri
                        Thorsaker → Torstuna härad Thrabohæradh → Råby-Rekarne Thysse → Tössbo härad
                        Tibbles → böle Tiken → Tingsås Timende → Kymmendö Tingmark → Ås härad
                        Tingsdal → Köpingsvik Tingskullen → Åkerbo härad (Öland) Tingsliden → Allbo
                        härad Tingslyckan → Dals härad Tingsmaden → Lysings härad Tingstumpen,
                        Tingstycket → 

  Harjagers härad Tingsängen → Allbo härad Tingvalla → Tingvallaön Tiundaland
                        → hundare Tjádjá → Karats Tjavtjakjávrre → Tjaktjajávrre Tjeedtege → Gäddede
                        Tjeggelvas → Tjieggelvas Tjoammbe(jávrre) → Tjåmodisjávrre Tjuonavagge →
                        Lapporten Tjurbo härad → Yttertjurbo härad Tjålmejávrrie → Tjålmejaure
                        Tjåmodis → Tjåmodisjávrre Tjåmotisjaure → Tjåmodisjávrre Tjårvek → Hornavan
                        Tjäktjavagge → Čeakčavággi Torekov ö → Hallands Väderö Torneå → Torne
                        lappmark Tornio → Torne lappmark Tornionjoki → Torneälven Tornionjärvi →
                        Torneträsk Tornionväylä → Torneälven Torp → Mariannelund Torsen → Toresund
                        Torsharg → harg Torvesund → Drottningholm Tranebol → bol Treknipplarna →
                        Källö-Knippla Tufsinga → Töfsingdalen Tulinkisuanto, Tulinkivaara → 

  Kuttainen Tumbokvarn → Tumba Tuna → Simtuna Tuna → Ytterenhörna Turtola →
                           Svanstein Tutemo → Sunnemo Två Bröders väg → Två systrar Tyftan →
                           Töftedal Tylen → Tylösand Tyskkyrkan → Malmö Sankt Petri Tången →
                           Tångaberg Täräntö, Täränönväylä → Tärendö Tör, Yttre och Övre → Södertörn
                           Törnskogen → Södertörn Ubmeje → Umeå Ubmejeiednuo → Umeälven Uddunge →
                           Huddunge Ujják → Uddjaure Ullarin → vin Ullát → Ullatti Ulrika Eleonora →
                           Kungsholmen Ultevistuottar → Ulldevisduottar Ulvesund → Kungsör
                           Ulv(h)ildakirkia → Överselö Uman → Umeälven Unna Julevädno → Luleälven
                           Unna Saiva → Unna Sájvva Unna Sájvasj → Unna Sájvva Urbans grav → Ales
                           stenar Utalskog → Alskog Utö kloster → Utöhus Uvjjáge → Uddjaure
                           Vádvečohkka → Vadvetjåkka Váhtjer → Gällivare Váhtjerduottar → Dundret
                           Vaimok → Vájmok Vaisaluokta → Vájsáluokta Vakkotavare → Vákkudavárre
                           Valdemarsön → Djurgården Vallen → Hudiksvall Vallen → Valle härad
                           Vallhall → Vallsgärde Vanäs fästning → Karlsborg (sn, 

  

  

  

  

  Västergötland) Vardhini → Valbo härad Vargstrupen → Vargfors Vasaratunturi →
                        Dundret Vaskivuori → Svappavaara Vastenjaure → Vásstenjávrre Vazaš, Važás →
                        Vittangi Veaikevárri → Svappavaara Vettersjö → Kaggeholm Vibol → Kungsgården
                        Vibyrydh → Östra Ryd (sn, Östergöt

  land) Vibäcken → vi Vidduoljiennuo → Vindeln Vidhund → Vedens härad
                        Viedás(ädno) → Vietas Viertá → Gunnarn Vik → Storvik Vikby → Bosön Viken →
                        Vikarbyn Vimossen → vi Vinhtseåelkie → Hundshögen Virihávrre → Virihaure
                        Visjön → vi Viska → Fredrika Viskardal → Viske härad Vistege → Fredrika
                        Vittaniemi → Vitsaniemi Volgsjö → Vilhelmina Vreta → Storvreta Vualtjere →
                        Vilhelmina Vuoggatjålbme → Vuoggatjålme Vuolep Kaitumjaure → Kaitumälven
                        Vuolip Gáidumjávri → Kaitumälven Vuolleriebme → Vuollerim Vuolvojaure →
                        Vuolvojávrre Vuonatjluokta → Vuonatjviken Vyöddaleiednuo → Vindelälven
                        Våajmoe → Vojmån Våajmoenloekte → Vikenviken Våmen → Våmhus Vången → Torsång
                        Vångsön → Skeppsholmen Væbofiærdhunger → Kinnefjärdings 

  härad Väderö → Hallands Väderö Värmlandsberg → Färnebo härad Värmlands
                        bergslag → Färnebo härad Värmlands Nysäter → Nysäter Västeralver → Alvaret
                        Västerholmen → Stora Åby Västermalm → Norrmalm Västra Bösarp → Hassle-Bösarp
                        Väylä → Torneälven Ylikainus → Nederkalix Yli-Soppero → Övre Soppero
                        Yli-Vojakkala → Nedre Vojakkala Ysmæ → Ismunden Yttermorjärv → Morjärv Yttre
                        Tör → Södertörn Yttre Ullerud → Nedre Ullerud Åanghkere(njaevrie) →
                        Ankarvattnet Åarjel Stoerevaerie → Södra 

  Storfjället Åby-Klippan → Klippan Åkersberg → Åkerbo härad (Öland) Ål →
                        Grensholm Ålebäcken → Alvastra Åliden → Ålidhem Åmmásuvvane → Åmsele
                        Åmmekvarn → Åmmeberg Ångersrum → Ankarsrum Årby → Sparrsätra Åsaka →
                        Barne-Åsaka Åsbo → Tärnsjö Åsbo(-)Fagerhult → Skånes-Fager

  hult Åsen → Mönsterås Åsåker → Barne-Åsaka Åsö(n) → Södermalm Åvsta → Avesta
                        Ägg(e)lösa → lösa Öbo → Ödeby Ölmesund → Stjärnsund Ön → Hallands Väderö
                        Ön(a) → Henriksholm Österbotten → Norrbotten Österholmen → Stora Åby
                        Österåker → Läckeby Östra Alstad → Fru Alstad Östra Aros → Uppsala Östra
                        Bunnerstöten → Bunnerfjällen Övermorga → Kungshamn-Morga Övre Tör →
                        Södertörn 

  

  

  Anteckningar Anteckningar Anteckningar Anteckningar Anteckningar
                           Anteckningar 

  

  

  

  

  

  

  

  

  

  

  

  

  

  

  

  

  

  
                  
   
   
   

